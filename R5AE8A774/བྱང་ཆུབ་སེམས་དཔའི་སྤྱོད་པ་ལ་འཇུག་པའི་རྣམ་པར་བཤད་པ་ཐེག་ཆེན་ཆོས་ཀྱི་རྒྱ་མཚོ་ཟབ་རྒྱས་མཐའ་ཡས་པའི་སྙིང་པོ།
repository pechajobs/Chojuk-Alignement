ཐོག་མར་དགེ་བ་བསྟན་བཅོས་ལ་འཇུག་པའི་བྱ་བ།  བར་དུ་དགེ་བ་བསྟན་བཅོས་དངོས།  ཐ་མར་དགེ་བ་མཇུག་གི་བྱ་བའོ། །

དང་པོ་ལ། མཚན་དོན་ནི། རྒྱ་གར་སྐད་དུ། བོདྷི་ས་ཏྭ་ཙཱརྱ་ཨ་ཝ་ཏ་ར།

བོད་སྐད་དུ། བྱང་ཆུབ་སེམས་པའི་སྤྱོད་པ་ལ་འཇུག་པ། ཞེས་དང་།

འགྱུར་ཕྱག་ནི། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ཞེས་པ་སྟེ། སྒྱུར་བྱེད་ཀྱི་པཎྜི་ཏ་དང་། ལོ་ཙཱ་བས་བཀོད་པའོ། །

གཉིས་པ་བར་དུ་དགེ་བ་བསྟན་བཅོས་དངོས་ལ་གསུམ། བསྟན་བཅོས་རྩོམ་པ་ལ་འཇུག་པའི་བྱ་བ། བསྟན་བཅོས་དངོས། བརྩམས་པའི་དགེ་བ་བསྔོ་བའོ། །དང་པོ་བསྟན་བཅོས་རྩོམ་པ་ལ་འཇུག་པའི་བྱ་བལའང༌། ཕྱག་བྱ་བ། རྩོམ་པར་དམ་བཅའ་བ། ཇི་ལྟར་རྩོམ་པའི་ཚུལ་ཏེ་དངོས་བསྟན་གྱི་བཤད་ཚུལ་དང་། དགོས་སོགས་ཆོས་ལྔ་བསྟན་པ་ཤུགས་བསྟན་གྱི་བཤད་ཚུལ་ལོ། 

དང་པོ་ཕྱག་བྱ་བ །བདེ་གཤེགས་ཆོས་ཀྱི་སྐུ་མངའ་སྲས་བཅས་དང་། །ཕྱག་འོས་ཀུན་ལའང་གུས་པས་ཕྱག་བཙལ་ཏེ། །ཞེས་གསུངས་ཏེ། དེ་ཡང་ཕྱག་འཚལ་བའི་དགོས་པ་ནི་གཞུང་འདི་བཤད་པའི་དོན་དུ་འཚལ་བས་ན་ཏེ་ཞེས་པ་ལྷག་བཅས་ཀྱི་སྒྲ་དང་འབྲེལ་ལ་དེའི་ཚེ་བཙལ་ཟིན་པའི་དོན་ནོ། །ཡུལ་ནི། མཛེས་པའམ་ལེགས་པ་དང༌། ཡོངས་སུ་རྫོགས་པ་དང༌། མཐར་ཐུག་པའི་དོན་གསུམ་ལ་འཇུག་པའི་ཉེར་བསྒྱུར་སུ་ཡིག་དང༌། ཡང་ན་འགྲོ་བའམ་གཤེགས་པ་དང༌། ཡང་ན་སྤངས་རྟོགས་གང་རུང་ལ་འཇུག་པའི་ག་ཏ་སྦྱར་བ་སུ་ག་ཏ་ཞེས་པ་ནི་དོན་དུ་མ་ལ་འཇུག་སྟེ། སྲིད་པ་ལས་འདས་པར་གཤེགས་པ་ནི་ཕྱི་རོལ་པ་སྲིད་རྩེ་ནས་ཀྱང་སླར་ལྡོག་པ། ཁྱོད་ཀྱི་བསྟན་ལས་ཕྱིར་ཕྱོགས་པའི། །སྐྱེ་བོ་མ་རིག་གིས་ལྡོངས་པ། །སྲིད་རྩེའི་བར་དུ་ཕྱིན་ནས་ཀྱང་། །སྡུག་བསྔལ་ཡང་འབྱུང་སྲིད་པ་གྲུབ། །ཅེས་གསུངས་པ་ལས་ཁྱད་པར་དུ་བྱས་སོ། །ཡང་ན་སླར་མི་ལྡོག་པར་གཤེགས་པ་སྟེ་རྒྱུན་ཞུགས་སྲིད་པ་ལན་བདུན་པ་འདོད་པར་འཁོར་བ་དང་ཕྱིར་མི་འོང་ཁམས་གོང་དུ་འཁོར་བ་ལས་ཁྱད་པར་དུ་བྱེད་དོ། །ཡང་ན་མཐར་ཐུག་བར་གཤེགས་པ་སྟེ་ཉན་ཐོས་དང་རང་སངས་རྒྱས་སྒྲིབ་པའི་བག་ཉལ་མ་སྤངས་པ་ལས་ཁྱད་པར་དུ་བྱེད་དོ། །དེ་བཞིན་དུ་སྤངས་པ་ལ་སྦྱར་བ་གསུམ་དང་རྟོགས་པ་ལ་སྦྱར་བ་ཡང་གསུམ་མོ། །དེའི་ཕྱིར་བདེ་བར་གཤེགས་པ་ཞེས་བྱ་ལ་དེའི་རང་བཞིན་ནི་ཆོས་ཀྱི་སྐུ་སྟེ་ང་ནི་འཇིག་ཚོགས་ཀྱི་ལུས་སུ་མ་ལྟ་བར་ཆོས་ཀྱི་སྐུར་ལྟོས་ཤིག །ཞེས་གསུངས་སོ། །བདེ་གཤེགས་ཆོས་ཀྱི་སྐུ་མངའ་བ་དེ་འཐོབ་པའི་ཆེད་དུ་ཞུགས་པའི་བྱང་ཆུབ་སེམས་དཔའ་རྣམས་ནི་དེའི་སྲས་ཡིན་ཏེ་སངས་རྒྱས་ཀྱི་གདུང་འཚོབ་པའི་ཕྱིར་རོ། །ཆོས་ཀྱི་སྐུ་ཞེས་པའི་ཚིག་གི་ནུས་པ་གཅིག་གིས་ཆོས་དཀོན་མཆོག་ཡང་བསྟན་སྟེ། གང་ཆགས་པ་དང་བྲལ་བའི་འགོག་བདེན་ནི་ཆོས་དཀོན་མཆོག་གི་མཐར་ཐུག་ཡིན་ལ།གནས་སྐབས་ལམ་གྱི་བདེན་པ་རྣམས་ནི་སྲས་བྱང་སེམས་ཀྱི་རྒྱུད་ལ་ལྡན་པའི་ཕྱིར། རྒྱ་དཔེ་ལ།བདེ་གཤེགས་སྲས་བཅས་ཆོས་ཀྱི་སྐུ་མངའ་བ། །ཞེས་སངས་རྒྱས་དང་། དགེ་འདུན་གྱི་ཐུགས་ལ་མངའ་བའི་ཆོས་ཞེས་འགྲེལ་བར་ཤེར་འབྱུང་གིས་བཤད་དོ།དེ་ལྟར་ཐེག་ཆེན་གྱི་དཀོན་མཆོག་གསུམ་མམ་སངས་རྒྱས་སྲས་བཅས་དེ་ནི་སངས་རྒྱས་འདོད་པ་རྣམས་ཀྱི་སྐྱབས་ཡུལ་དང་ཕྱག་ཡུལ་གཉི་ག་ཡིན་ལ། ཉན་ཐོས་དང་རང་སངས་རྒྱས་རྣམས་ནི་ལམ་གོལ་བ་སེབ་ལམ་ཆུང་ངུ་ལྟ་བུར་ཞུགས་པའི་ཕྱིར། སངས་རྒྱས་དོན་དུ་གཉེར་བ་རྣམས་ཀྱི་ཕྱག་གི་ཡུལ་ཡིན་ཡང་། སྐྱབས་ཡུལ་ནི་མ་ཡིན་ཏེ། ལམ་མི་མཚུངས་པའི་ཕྱིར། དེས་ན་རེ་ཞིག་ཕྱག་གི་འོས་ཙམ་དུ་གྱུར་པ་དེ་དག་ལ་ཡང་ཕྱག་འཚལ་བའི་དོན་ཏོ།།ཤེར་འབྱུང་གིས་ནི། ཕྱག་འོས་ནི་མཁན་པོ་ལ་སོགས་པ་ལ་བཤད་དོ། །ཕྱག་གི་ངོ་བོ་ནི། སྒོ་གསུམ་འདུད་པ་སྟེ་ང་རྒྱལ་སྤངས་པ་མཚོན་པའི་ཆེད་དོ། །འང་གི་སྒྲས་ནི་ཉན་རང་དེ་དག་སྐྱབས་ཡུལ་མ་ཡིན་ཡང་ཞེས་མཚོན་པར་བྱེད་དོ། །དེ་ལྟར་ཐོག་མར་ཡུལ་མཆོག་ལ་གུས་པའི་ཕྱག་བྱས་པས་གཞན་དད་པ་ལ་སྦྱོར། ང་རྒྱལ་སྤངས་པས་དམ་པར་མཚོན་ནུས། བསོད་ནམས་ཀྱི་ལས་དེས་བརྩམས་པ་མཐར་ཕྱིན་པར་འགྱུར་བའོ།

གཉིས་པ་རྩོམ་པར་དམ་བཅའ་བ་ནི།ཏེ་ཞེས་ལྷག་མ་འདྲེན་པའི་ཚིག་བརྗོད་ནས་ཕྱག་བཙལ་ཏེ་ཅི་བྱེད་ཅེས་པའི་དོན་ནོ། །ལན་ནི།བདེ་གཤེགས་སྲས་ཀྱི་སྡོམ་ལ་འཇུག་པ་ནི། །ལུང་བཞིན་མདོར་བསྡུས་ནས་ནི་བསྟན་པར་བྱ།། །།ཞེས་པ་སྟེ། བདེ་གཤེགས་སྲས་ཀྱི་སྡོམ་ལ་འཇུག་པ་ཅེས་པས་བརྗོད་བྱ་དང་དགོས་པ་དོན་ཆེན་པོ་ཅན་དུ་ཤེས་པར་འགྱུར་ལ། ལུང་བཞིན་ཞེས་པས་རང་གཟོ་མ་ཡིན་པ་དང༌། མདོར་བསྡུས་པའི་ཚིག་གིས་ལུང་ཉིད་བཟློས་ཏེ་བརྗོད་པ་ཡང་མ་ཡིན་པར་རྒྱ་ཆེན་པོ་མདོར་བསྡུས། དོན་ཁོངས་ན་གནས་པའི་དཀའ་བའི་གནས་བཀྲོལ། འཁྲུགས་པ་གོ་རིམ་དུ་བསྡེབས་ཏེ་མན་ངག་ཏུ་བསྡུས་ནས་བསྟན་པར་བྱའོ།།དེ་ལྟར་སྟོན་པར་ཡང་ནུས་ཏེ།བདག་ཀྱང་འཇམ་དབྱངས་བཀའ་དྲིན་གྱིས། །ཞེས་དང་།གང་གི་དྲིན་གྱིས་དགེ་བློ་བྱུང༌། །ཞེས་དེ་ཐམས་ཅད་དགེ་བའི་བཤེས་གཉེན་འཇམ་པའི་དབྱངས་ཀྱི་བཀའ་དྲིན་དུ་བཞེད་པའི་ཕྱིར་རོ། །

གསུམ་པ་ཇི་ལྟར་རྩོམ་པའི་ཚུལ་ཏེ་དངོས་བསྟན་གྱི་བཤད་ཚུལ་ནི།སྔོན་ཆད་མ་བྱུང་བ་ཡང་འདིར་བརྗོད་མེད། །སྡེབ་སྦྱོར་མཁས་པའང་བདག་ལ་ཡོད་མིན་ཏེ། །དེ་ཕྱིར་གཞན་དོན་བདག་གིས་འདི་མ་བྱས། །རང་གི་ཡིད་ལ་སྒོམ་ཕྱིར་ངས་འདི་བརྩམས།།  །།དགེ་བ་གོམས་ཕྱིར་བདག་གི་དད་པའི་ཤུགས། །འདི་དག་གིས་ཀྱང་རེ་ཞིག་འཕེལ་འགྱུར་ལ། །བདག་དང་སྐལ་བ་མཉམ་པ་གཞན་གྱིས་ཀྱང་། །ཅི་སྟེ་འདི་དག་མཐོང་ན་དོན་ཡོད་འགྱུར།།  །།ཞེས་གསུངས་ཏེ། ཅི་ཁྱེད་ཅག་སྔོན་མ་གྲགས་པ་ཐོན་ཞིག་ཞེས་ཟེར་ན། སྔོན་ཆད་གཏན་མ་གྲགས་པ་སངས་རྒྱས་ཀྱིས་མ་གསུངས་པ་དེ་ལྟ་བུ་ནི་གདོན་པར་ག་ལ་ནུས་ཞེས་ཅུང་ཟད་བསྟིང་བར་མཛད་ནས། སངས་རྒྱས་ཀྱི་བཀའི་རྗེས་སུ་འཇུག་པ་ཞིག་གདོན་པར་དགྱི་བ་ཡིན་མོད་ཀྱང་། རྟོག་གེ་ལ་ཆགས་པའི་མཁས་པ་ཕལ་ཆེར་ནི་སྒྲ་དང་མངོན་བརྗོད་དང་ལྕི་ཡང་གི་སྡེབ་སྦྱོར་དང་། ཚིག་དོན་གྱི་རྒྱན་སྙན་པས་མིང་ཚིག་ཡི་གེ་ཕུན་སུམ་ཚོགས་པ་ཙམ་ཞིག་ལྷུར་བྱེད་ཀྱི་གང་དེའི་བསྟན་བྱ་དེ་བྱང་གྲོལ་གྱི་རྒྱུ་ཡིན་མིན་དཔྱོད་པར་མི་བྱེད་ལ། རྟོག་གེའི་ཚིག་མཛེས་པ་ཙམ་དེ་དག་ནི་འཚེ་པ་དང་འདོད་པའི་བསྟན་བཅོས་ཐམས་ཅད་ལ་ཡང་ཡོད་ལ། གཙང་བ་དང་མི་གཙང་བ་གང་ཡང་བླུགས་སུ་རུང་བ་སྣོད་སྟོང་པ་ལྟ་བུའི་སྡེབ་སྦྱོར་ལ་སོགས་པ་དེ་དག་ལ་སྙིང་པོ་མེད་སྟེ། དྲུག་བཅུ་པའི་འབྲས་ཆན་བྲེའུ་ཆུང་གང་ལ་སྡེབ་སྦྱོར་ཕུན་སུམ་ཚོགས་པའི་ཚིག་གིས་དྲངས་པ་དང་བ་ལང་རྫིའི་ཚིག་གིས་དྲངས་པ་གཉིས་ཁ་དོག་དང་རོ་ནུས་བཟང་ངན་དུ་མ་མཐོང་བའི་ཕྱིར།དེ་ལྟར་མང་པོ་དགའ་བའི་སྡེབ་སྦྱོར་སོགས་དེ་དག་ནི་བདག་གིས་མི་ཤེས་སོ། །ཞེས་ཁེངས་པ་སྐྱུང་པའི་ཚུལ་གྱིས་དེ་དག་ལ་སྙིང་པོ་མེད་པར་བསྟན་ནས། བདག་ནི་དོན་ཕུན་སུམ་ཚོགས་པ་སངས་རྒྱས་ཀྱི་ལམ་མ་ནོར་ཞིང་ཚང་བ་ཞིག་གོ་སླ་བ་ཁོ་ནའི་ངག་གིས་བརྗོད་པར་བྱེད་ལ།དེའི་ཚེ་ཚིག་གི་སྦྱོར་བ་ལྷུར་བྱེད་པ་དག་སྡེབ་སྦྱོར་དང་སྒྲ་བཟང་པོ་མེད་དོ་ཅེས་མི་འཇུག་ཅིང༌། མང་དུ་ཐོས་པ་མངོན་པའི་ང་རྒྱལ་དང་ལྡན་པ་དག་བདག་ནི་ཁྱོད་ཀྱི་བསྟན་བཅོས་ལ་མི་རེའོ་ཞེས་ཁེངས་པས་མི་འདུད་པ་སྲིད་ལ། མ་དད་པ་ཆོས་ཀྱི་སྣོད་མིན་པ་སྟོན་པའི་ཕྱིར་འཁོར་དེ་ཕལ་ཆེར་ཡང་བྷུ་སུ་ཀུ་ཞེས་སློབ་དཔོན་ལ་བརྙས་པར་བྱེད་པས་ཁྱེད་ཅག་བདག་གི་ཆོས་ལ་མི་འཇུག་གོ་ཞེས་སྟོན་པའི་ཕྱིར། དེ་ཕྱིར་གཞན་དོན་བདག་གིས་འདི་མ་བྱས། །ཞེས་ཁྱེད་རྣམས་ཀྱི་དོན་དུ་འདི་བྱེད་པ་མ་ཡིན་སྟེ་སྣོད་མ་ཡིན་པའི་མཚན་ཉིད་མཐོང་བའི་ཕྱིར།

འོན་ཀྱང་ཁྱེད་རྣམས་ཀྱིས་བསྐུལ་བའི་རྐྱེན་ཙམ་ལས་གཙོ་བོར་རང་གི་རྒྱུད་འདུལ་ཞིང་གོམས་པ་གོང་དུ་དཔེལ་བའི་ཆེད་དུ་རྩོམ་ལ། རྒྱུ་དེས་བདག་ཉིད་ཀྱི་དད་པའི་ཤུགས་གོང་ནས་གོང་དུ་རྒྱས་པ་རང་དོན་གྱི་ཡོན་ཏན་འབྱུང་ལ། གཞན་དོན་དུའང་མི་འགྱུར་བ་ནི་མ་ཡིན་ཏེ། འཁོར་གྱི་ཚོགས་འདི་ལས་ཀྱང་སེམས་ནི་གློ་བུར་བ་ཡིན་པའི་ཕྱིར། ཆོས་ཀྱི་གཏམ་འདིས་དད་པའི་དབང་པོ་གསོས་ཐེབས་པ་ཡང་འབྱུང་སྲིད་པ་དང་། བདག་ལས་སྐལ་བ་མཆོག་རྣམས་འདི་ལ་མི་ལྟོས་མོད་ཀྱང་ད་ལྟར་དང་མ་འོངས་པ་ན་ཡང་རུང་སྟེ་བདག་དང་སྐལ་བ་མཚུངས་པའམ་དམན་པ་དག་གིས་ཀྱང་རུང་སྟེ་བསྟན་བཅོས་འདི་ལྟ་བུ་དག་མཐོང་བ་ན་ཡང་དག་པའི་ལམ་ལ་འཇུག་པ་སྲིད་པས་དོན་ཆེན་པོར་འགྱུར་བའི་ཕྱིར་དང་།སྤྱིར། རྩོམ་པ་ཐམས་ཅད་དགའ་ཕྱིར་ཏེ། །ཞེས་འཆད་པར་འགྱུར་བ་ལྟར་སེམས་ཅན་ཐམས་ཅད་ཀྱི་གཏན་དོན་དུ་མ་དམིགས་པའི་དགེ་བ་ནི་བྱང་ཆུབ་སེམས་དཔའ་མཆོག་ལ་མེད་པའི་ཕྱིར་རོ། །ཞེས་དགོངས་པ་ཡིན་ནོ། །དེ་ལྟར་ཁེངས་པ་བསྐྱུངས་པས་རྩོམ་པ་པོས་ཐམས་ཅད་མཁྱེན་པར་ཁས་མ་བླངས་པའི་ཕྱིར། རྒོལ་བ་ཉུང་བར་འགྱུར་བ་དང༌། རྩོམ་པ་པོར་ང་རྒྱལ་མེད་པར་མཐོང་ནས་སེམས་དང་ཞིང་བསྟན་བཅོས་ལ་འཇུག་པར་འགྱུར་བ་དང་།བརྒལ་ལན་བྱེད་པ་ནའང་འདིས་དེ་ཙམ་གྱི་མཁས་པར་ཁས་བླངས་སོ། །ཞེས་སུན་ཅི་ཕྱིན་གྱིས་མི་རྒོལ་བའི་དགོས་པའང་འབྱུང་ངོ་། །བོད་ཕྱི་རབས་འདི་ན་ནི་ང་རྒྱལ་གྱི་བསྙེམས་པ་སྙིང་གི་ཤུན་པར་མི་ཚུད་པ་འཆང་བཞིན་དུ་སྔོན་གཞན་གྱིས་བྱས་པ་མཐོང་བའི་རྟགས་ཀྱིས་ཁེངས་བསྐྱུང་འབྲི་བ་མང་དུ་མཐོང་མོད་ཀྱི་དེ་དག་ནི་ཆོས་ལ་ཡང་དབང་ཟ་ཞིང་ལས་འབྲས་ལ་ཅིར་ཡང་མི་རྩི་བར་སྣང་བས་སྨྲར་ཅི་ཡོད། སྐྱེས་བུ་དམ་པ་འདི་དག་གིས་ཁེངས་བསྐྱུང་བ་ནི་རང་གི་ང་རྒྱལ་སྤངས་པའི་གཟིགས་ངོ་ནས་ཇི་སྐད་གསུང་བ་དེ་ཁོ་ན་ལྟར་གཟིགས་ཤིག་གཟིགས་པ་ལྟར་གསུང་བས་ང་རྒྱལ་གྱིས་སེང་གེར་རློམ་བཞིན་ཁེངས་བསྐྱུང་གི་ཝ་སྐད་འབྱིན་པ་དེ་ལྟ་མ་ཡིན་ནོ། །འདིར་མཚོ་སྣ་པ་ཆེན་པོའི་དཀའ་འགྲེལ་ལེགས་བཤད་བསྡུས་པར། གལ་ཏེ་ཁེངས་བསྐྱུང་འདི་ཐལ་ཆེས་ཏེ་གཞན་དོན་གྱི་བསམ་པ་མེད་ན། བདག་དང་སྐལ་བ་མཉམ་པ་གཞན་གྱིས་ཀྱང༌། །ཞེས་པ་དང་འགལ། སྐབས་ཀྱི་བརྗོད་བྱ་དང་ཡང་འགལ་ཏེ། གཙོ་ཆེར་གཞན་གྱི་དོན་བསམ་མོ། །ཞེས་འཆད་པའི་ཕྱིར་ཞེ་ན། བརྒྱུད་ནས་གཞན་དོན་གྱི་བསམ་པ་ཡོད་ཀྱང་དངོས་སུ་གཞན་དོན་གྱི་བསམ་པ་མེད་ཅེས་གསུངས་པའོ། །དངོས་སུ་ཡང་གཞན་དོན་གྱི་བསམ་པ་ཞར་བྱུང་གིས་ནི་ཡོད་སྟེ། བདག་དང་སྐལ་མཉམ་གཞན་ལ་ཕན་འདོད་པའོ། །གཉིས་པ་རང་ལ་ཕན་པ་གཙོ་བོ་ཡིན་པ་ནི།རང་གི་ཡིད་ལ་སྒོམ་ཕྱིར། །ཞེས་སོ། །འོ་ན། ད་དུང་བདག་ལ་རང་གི་དོན། །ཡོད་སྙམ་སེམས་པ་དེ་བོར་ཞིག །ཞེས་གསུངས་པ་དང་འགལ་ལོ་ཞེ་ན། མི་འགལ་ཏེ་དངོས་སུ་རང་རྒྱུད་ལ་སྒོམ་ཕྱིར་བརྩམས་ཀྱང་བརྒྱུད་ནས་གཞན་དོན་འགྲུབ་པའི་ཆེད་དུ་སྒོམ་པའི་ཕྱིར། ཞེས་སོགས་གསུངས་མོད་ཀྱང་འདི་ནི་སྔ་མ་ལྟར་བཤད་ན་ལེགས་ཀྱི། གཞན་དོན་དུ་མ་བྱས་ཞེས་པ་སེམས་ཅན་གྱི་དོན་དུ་སངས་རྒྱས་འཐོབ་ཕྱིར་མ་བྱས་ཞེས་དང་། རང་དོན་དུ་བྱས་ཞེས་པ་རང་ཉིད་གཅིག་པུ་ཞི་བདེའི་དོན་དུ་བྱས་དགོས་ཞེས་པར་འབྲུ་གཉེར་བའི་དོགས་སློང་ག་ལ་དགོས། བརྒྱུད་ནས་གཞན་དོན་གྱི་བསམ་པ་ད་ལྟ་ཡོད་ན་དེ་ཉིད་ད་ལྟ་དངོས་སུ་ཡོད་པ་ཡང་ཡིན་ལ། གཞན་དོན་གྱི་བསམ་པ་ཞར་བྱུང་གིས་ད་ལྟ་ཡོད་ན་ཡང་གཞན་དོན་གྱི་བསམ་པ་ད་ལྟ་ཡོད་པར་ཁས་ལེན་དགོས་པའི་ཕྱིར་རོ། །མདོར་ན་བསྟན་བཅོས་འདི་ནི་བཤད་པ་དང་ཐོས་རྩོད་ལྷུར་བླང་བའི་ཕྱིར་མ་ཡིན་གྱི་རྩེ་གཅིག་དུ་བདག་གཞན་གྱི་རྒྱུད་ལ་བསྒྲུབ་པར་བྱ་བའི་ཆེད་དུའོ། །ཞེས་ཤེས་པར་བྱ་བའི་ཆེད་དོ། །བཞི་པ་དགོས་སོགས་ཆོས་ལྔ་བསྟན་པ་ཤུགས་བསྟན་གྱི་བཤད་ཚུལ་ནི།གང་བདེ་བར་གཤེགས་པའི་སྲས་ཀྱི་སྡོམ་པ་ནི་འདིར་བརྗོད་བྱ་ཡིན་ལ། དེ་ལ་འཇུག་པའི་བསྟན་བཅོས་འདི་ནི་རྗོད་བྱེད་དོ། །རྗོད་བྱེད་འདི་ཁོང་དུ་ཆུད་པ་ན་བྱང་སྡོམ་དེའི་མི་ཐོབ་པ་འཐོབ་བྱེད། ཐོབ་པ་སྲུང་ཚུལ། ཉམས་ན་ཕྱིར་བཅོས་རྣམས་ཤེས་པས་ཚུལ་བཞིན་དུ་སྲུང་ཞིང་བྱང་ཆུབ་སེམས་དཔའི་སྤྱོད་པ་དག་པར་འགྱུར་བ་ནི་དགོས་པའོ། །དེ་ལས་ཆོས་ཀྱི་སྐུ་མངའ་བའི་བདེ་བར་གཤེགས་པ་འཐོབ་པ་ནི་དགོས་པའི་དགོས་པའམ་ཉིང་དགོས་ཡིན་ལ།བྱང་ཆུབ་འཐོབ་པ་དེ་ནི་བསམ་སྦྱོར་དག་པ་ལ་བལྟོས། དེ་ནི་བསྟན་བཅོས་འདི་ལྟ་བུ་ལ་བལྟས། དེ་ནི་བརྗོད་བྱ་བྱང་སྡོམ་ལ་བལྟོས་པས་མེད་ན་མི་འབྱུང་གི་གོ་རིམ་དུ་གནས་པ་ནི་འབྲེལ་པ་སྟེ། དགོས་སོགས་ཆོས་ལྔ་དང་ལྡན་པར་མཐོང་བས་དཔྱོད་ལྡན་འཇུག་པའི་སྒོར་འགྱུར་ལ། བསྟན་བཅོས་ལུས་ཀྱི་དབང་དུ་བྱེད་ན། ཀུན་རྫོབ་དོན་དམ་གྱི་བྱང་ཆུབ་ཀྱི་སེམས་བརྗོད་བྱ། དེ་དག་པར་བྱེད་པ་ཕ་རོལ་ཏུ་ཕྱིན་པའི་ཚུལ་རྣམས་རྗོད་བྱེད། ཆོས་གཟུགས་ཀྱི་སྐུ་འཐོབ་པ་དགོས་པ། བསྔོ་བས་བསྟན་པ་སེམས་ཅན་ཐམས་ཅད་ཀྱི་ཕན་བདེའི་གཞིར་འགྱུར་བ་ཉིང་དགོས་དང་། འབྲེལ་པ་ཤུགས་ཀྱིས་ཐོབ་ལ། ཡང་མཆོད་བརྗོད་ཀྱི་ཚིགས་བཅད་དང་པོས་བརྗོད་བྱ་དང་། རྗོད་བྱེད་གཙོ་བོར་བསྟན་ནས་ཕྱི་མ་གཉིས་ཀྱིས་དགོས་ཉིང་དགོས་བསྟན་ཏོ། །ཅེས་རྒྱ་བོད་ཁ་ཅིག་འཆད་དོ། །

གཉིས་པ་བསྟན་བཅོས་དངོས་ལ། ལམ་གྱི་རྟེན་དལ་འབྱོར་བཤད་པ། ལམ་གྱི་དངོས་གཞི་བྱང་ཆུབ་ཀྱི་སེམས་བཤད་པ། འབྲས་བུ་སྐུ་གཉིས་ཞར་ལ་བསྟན་པའོ། །དང་པོ་ལམ་གྱི་རྟེན་དལ་འབྱོར་བཤད་པ་ ལ་གཉིས། ལུས་རྟེན་དལ་འབྱོར་རྙེད་དཀའ་བ་དང་། གནས་ལ་དད་པའི་དགེ་བློ་ཁྱད་པར་དུ་རྙེད་དཀའ་བར་བསྟན་པའོ། །དང་པོ་ལུས་རྟེན་

དལ་འབྱོར་རྙེད་དཀའ་བ་ནི།དལ་འབྱོར་འདི་ནི་རྙེད་པར་ཤིན་ཏུ་དཀའ། །སྐྱེས་བུའི་དོན་གྲུབ་ཐོབ་པར་གྱུར་པ་ལ།གལ་སྟེ་འདི་ལ་ཕན་པ་མ་སྒྲུབས་ན། །ཕྱི་ནས་ཡང་དག་འབྱོར་བར་ག་ལ་འགྱུར།།  །།ཞེས་གསུངས་ཏེ།དམྱལ་བ་ཡི་དྭགས་དུད་འགྲོ་དང་། །ཀླ་ཀློ་ཚེ་རིང་ལྷ་དང་ནི། །ལོག་ལྟ་སངས་རྒྱས་ཀྱིས་སྟོང་བ། །ལྐུགས་པ་འདི་དག་མི་ཁོམ་བརྒྱད།དེ་དེར་མ་སྐྱེས་པས་ཆོས་བྱར་ཁོམ་པའི་ཕྱིར་དལ་བའོ།མི་ཉིད་དབུས་སྐྱེས་དབང་པོ་ཚང་།ལས་མཐའ་མ་ལོག་གནས་ལ་དད། །ཅེས་པ་རང་གི་འབྱོར་པ་ལྔ་དང་།སངས་རྒྱས་བྱོན་དང་དེས་ཆོས་གསུངས། །བསྟན་པ་གནས་དང་དེའི་རྗེས་འཇུག །གཞན་ཕྱིར་སྙིང་ནི་བརྩེ་བའོ། །ཞེས་གཞན་འབྱོར་ལྔའོ། །གང་གིས་རྙེད་པར་དཀའ་ན་མི་ཁོམ་པར་སྐྱེས་པ་རྣམས་ཀྱིས་སོ། །ཇི་ལྟར་ན་མདོ་ལསལས་ས་ཆེན་པོ་དང་སེན་མོའི་སྟེང་གི་སའི་དཔེ་མཛད་པ་དང་། རྒྱ་མཚོ་ཆེར་གཡེངས་གཉའ་ཤིང་གི །ཅེས་འཆད་པར་ཡང་འགྱུར་ལ། རྒྱལ་པོ་ཆེན་པོ་དལ་བ་ཕུན་སུམ་ཚོགས་པ་ཡང་རྙེད་པར་དཀའ། ཞེས་སོགས་གསུངས་སོ། །དེས་ན་ལྷ་ལས་རྣམ་པ་དུ་མས་ལྷག་པའི་ལུས་རྟེན་འདི་ཐོབ་ནས་དོན་མེད་དུ་མི་འགྱུར་བར་རང་གིས་འབད་པར་བྱའོ། །

གཉིས་པ་གནས་ལ་དད་པའི་དགེ་བློ་ཁྱད་པར་དུ་རྙེད་དཀའ་བར་བསྟན་པ་ནི།ཇི་ལྟར་མཚན་མོ་མུན་ནམ་སྤྲིན་རུམ་ནང་། །གློག་འགྱུ་སྐད་ཅིག་བར་སྣང་སྟོན་པ་ལྟར། །དེ་བཞིན་སངས་རྒྱས་མཐུ་ཡིས་བརྒྱ་ལམ་ན། །འཇིག་རྟེན་བསོད་ནམས་བློ་གྲོས་ཐང་འགའ་འབྱུང་།།  །།དེ་ལྟས་དགེ་བ་ཉམ་ཆུང་འདི་ལ་བརྟག །ཅེས་གསུངས་ཏེ།དེ་ལས་རང་འབྱོར་ལྔའི་ནང་ཚན་གནས་ལ་དད་པའི་དགེ་བའི་བློ་ཁྱད་པར་ཅན་དེ་ནི་བརྒྱ་ལམ་ན་ལན་རེ་འབྱུང་བར་ཟད་དེ། ཇི་ལྟར་མཚན་མོ་གློག་གི་འོད་ནི་བརྒྱ་ལམ་ན་འབྱུང་ཞིང་ཡུད་ཙམ་སྣང་བར་བྱེད་ཀྱི་རིང་དུ་མ་ཡིན་པ་བཞིན་ཡིན་ལ།དེ་ཡང་རྒྱུ་རྐྱེན་ཆུང་ངུའམ་སྟེས་དབང་ཙམ་གྱིས་སྐྱེ་བ་མ་ཡིན་ཏེ། སངས་རྒྱས་བཅོམ་ལྡན་འདས་རྣམས་ཀྱི་བྱིན་རླབས་དང་། རང་གི་ཁམས་ཀྱི་ནུས་པ་དང་། དགེ་བའི་རྒྱུ་རྐྱེན་མང་པོ་འདུས་པ་ལས་སྐྱེ་བ་སྟེ། དཀའ་འགྲེལ་ཆེན་མོར། སངས་རྒྱས་བཅོམ་ལྡན་འདས་ཉིད་ཕན་པ་དང་བདེ་བ་ལ་སྦྱོར་བའི་ཕྱིར་སྐལ་བ་ཅན་དང་། སྐལ་བ་ཅན་མ་ཡིན་པའི་སེམས་ཅན་གྱི་རྒྱུད་ལ་གཟིགས་ཤིང་རྟག་ཏུ་བཞུགས་ཏེ་གང་གི་ཚེ་གང་དུ་ཐབས་གང་གིས་གང་ལ་སྐལ་བ་དང་ལྡན་པ་གང་ཡིན་པ་ལ་གཟིགས་ནས། དེའི་ཚེ་དེར་ཐབས་དེ་དང་དེ་བྱིན་གྱིས་རློབ་བར་མཛད་ཅིང་། སྐལ་བ་དང་མི་ལྡན་པའི་གནས་སྐབས་སུ་བཏང་སྙོམས་ཀྱིས་བཞུགས་སོ། །དེ་ལྟར་ན་དེ་བཞིན་གཤེགས་པའི་བྱིན་གྱིས་བརླབས་ཀྱིས་ཅི་ཞིག་ལྟར་ན་རྙེད་པར་དཀའ་བ་བརྙེད་པ་འབྱུང་བའི་ཕྱིར། འཇིག་རྟེན་སྟེ་སྐྱེ་བོའི་བསོད་ནམས་ཕན་པ་དང་བདེ་བའི་རྒྱུ་དགེ་བའི་ལས་རྣམས་ལ་བློ་གྲོས་ཡུད་ཙམ་ཞིག་འབྱུང་སྟེ་དེ་ནི་དེར་མི་བརྟན་པའི་ཕྱིར་དང་། འཁོར་བ་ཐོག་མ་མེད་པར་འཇིག་རྟེན་གྱི་མི་དགེ་བའི་ཕྱོགས་ཉིད་ལ་གོམས་པའི་ཕྱིར་རོ། །ཞེས་བྱུང་ངོ་། །དེ་ལྟ་བས་ན་དགེ་བའི་བློ་སྐྱེ་བར་དཀའ་ཞིང་འཇིག་པར་སླ་བས་ཉམ་ཆུང་ལ་ཕན་ཡོན་ཆེན་པོ་ཅན་མུན་ནག་གི་གློག་ལས་ཀྱང་ཆེས་བྱེ་བ་ཕྲག་མང་པོར་དཀོན་པ་བདག་ཅག་བྱིས་པ་རྣམས་ལ་ཡང་ཡུད་ལན་རེ་ཙམ་འབྱུང་བ་གང་ཡིན་པ་འདི་ནི་ཤིན་ཏུ་སྐྱོང་ཞིང་སྲུང་བ་ལ་ནན་ཏན་བྱ་སྟེ། འདིའི་ཆེད་དུ་ལུས་དང་སྲོག་འདོར་བར་བྱའི་ལུས་སྲོག་གི་ཆེད་དུ་ནི་འདི་བཏང་བར་མི་བྱའོ། །ཇི་ལྟར་མི་བཏང་ཞེ་ན། ལུས་དང་སེམས་ཀྱི་གནས་སྐབས་ལ་བརྟག་པ་དང་སེམས་སྲུང་བ་རྒྱས་པར་འཆད་པ་རྣམས་ཏེ་སྐྱེ་བར་དཀའ་བའི་དགེ་བ་བྱང་ཆུབ་ཀྱི་སེམས་མི་ཉམས་པར་སྲུང་བ་འདིས་ནི་སྤྱོད་པ་ལ་འཇུག་པའི་གཞུང་འདི་ཚར་ཕྱིན་པ་ཡིན་ནོ། །

གཉིས་པ་གཞུང་གི་དོན་གོ་རིམ་དུ་བཤད་པ་ལ་གསུམ། བྱང་ཆུབ་ཀྱི་སེམས་ཀྱི་ཕན་ཡོན་བཤད་པ། བྱང་ཆུབ་ཀྱི་སེམས་ཇི་་ལྟར་བླང་ཚུལ། ཐོབ་པ་མི་ཉམས་པར་སྲུང་ཚུལ་ལོ། །དང་པོ་བྱང་ཆུབ་ཀྱི་སེམས་ཀྱི་ཕན་ཡོན་བཤད་པལ། མ་མཐོང་བའི་ཕན་ཡོན། མཐོང་ཆོས་ཀྱི་ཕན་ཡོན། དཔེ་དྲུག་གིས་བསྔགས་པ་སྟེ་ཐུན་མོང་གི་ཕན་ཡོན་གསུམ།འཇུག་སེམས་ཀྱི་ཕན་ཡོན་ཁྱད་པར་དུ་བཤད་པའོ། །དང་པོ་མ་མཐོང་བའི་ཕན་ཡོན་ལ་ཡང་། སྡིག་པ་སེལ་བ།རང་ལ་ཕན་པ། གཞན་སྐྱོབ་པ། སྐྱེས་བུ་གསུམ་གའི་ལམ་གྱི་རྟེན་དུ་འགྱུར་བ་སྟེ་བཞིའོ། །

དང་པོ་སྡིག་པ་སེལ་བ་ནི།སྡིག་པ་སྟོབས་ཆེན་ཤིན་དུ་མི་བཟད་པ། །དེ་ནི་རྫོགས་པའི་བྱང་ཆུབ་སེམས་མིན་པ། །དགེ་གཞན་གང་གིས་ཟིལ་གྱིས་ནོན་པར་འགྱུར།།  །།ཞེས་གསུངས་ཏེ། འགྲེལ་པ་ཕལ་མོ་ཆེར་དེ་ལྟས་ཞེས་པའི་རྐང་པའང་འདི་ལ་སྦྱར་རོ། །འདི་ལ་སྡིག་པ་དྲུངས་འབྱིན་པ་ནི་དོན་དམ་བྱང་སེམས་ཀྱི་ཕན་ཡོན་ཡིན་ཡང་ཀུན་རྫོབ་ཀྱི་སྨོན་པས་ཀྱང་མངོན་གྱུར་བ་མགོ་གནོན་ནུས་ཏེ།སེམས་སྐྱེད་པ་ལས་ཀྱི་སྒྲིབ་པ་ཆེན་པོ་དང་ལྡན་ཡང་ངན་སོང་དུ་མ་སོང་བ་མང་དུ་བཤད་པའི་ཕྱིར་རོ། །

གཉིས་པ་རང་ལ་ཕན་པ་ནི།བསྐལ་པ་དུ་མར་རབ་དགོངས་མཛད་པ་ཡི། །ཐུབ་དབང་རྣམས་ཀྱིས་འདི་ཉིད་ཕན་པར་གཟིགས། །ཅེས་པའོ། །

གསུམ་པ་གཞན་སྐྱོབ་པ་ནི།འདིས་ནི་ཚད་མེད་སྐྱེ་བོའི་ཚོགས་རྣམས་ཀྱིས། །བདེ་མཆོག་བདེ་བླག་ཉིད་དུ་འཐོབ་པར་བྱེད།།  །།ཅེས་གསུངས་ཏེ། སྐྲ་འབལ་བ་སོགས་ཀྱི་གདུང་བ་མེད་པར་འཇུག་པས་བདེ་མཆོག་དང་བདེ་བླག་སྟེ།བདེ་ནས་བདེ་བར་འགྲོ་བ་ལ། །སེམས་ཤེས་སུ་ཞིག་སྒྱིད་ལུག་འགྱུར། ཞེས་འཆད་པར་འགྱུར་རོ། །འོ་ན་བྱམས་པའི་སྟོབས་ཀྱི་སྐྱེས་རབས་སོགས་ཇི་ལྟ་ཞེ་ན། ཕ་རོལ་གྱི་སྡུག་བསྔལ་གྱིས་རང་སྡུག་བསྔལ་བར་གྱུར་པའི་བློ་ཅན་རྣམས་ནི་དེ་འདྲ་བ་ལ་བདེ་བ་ཉིད་དུ་མཐོང་བར་འགྱུར་རོ་ཞེས་དཀའ་འགྲེལ་ཆེན་མོར་རོ། །

བཞི་པ་སྐྱེས་བུ་གསུམ་གའི་ལམ་གྱི་རྟེན་དུ་འགྱུར་བ་ནི།སྲིད་པའི་སྡུག་བསྔལ་བརྒྱ་ཕྲག་གཞོམ་འདོད་ཅིང་།སེམས་ཅན་མི་བདེ་བསལ་བར་འདོད་པ་དང་། །བདེ་མང་བརྒྱ་ཕྲག་སྤྱོད་པར་འདོད་པས་ཀྱང་། །བྱང་ཆུབ་སེམས་ཉིད་རྟག་ཏུ་གཏང་མི་བྱ།།  །།ཞེས་གསུངས་ཏེ། འཁོར་བའི་བདེ་བ་འདོད་པས་ཀྱང་སེམས་བསྐྱེད་པར་བྱ་སྟེ། འཁོར་བའི་བདེ་འབྲས་ཐམས་ཅད་བསྐལ་བ་བྱེ་བར་མྱོང་ཡང་དེས་རྒྱུ་ལ་བྲི་གང་དུ་མི་མངོན་པའི་ཕྱིར། རང་ཉིད་ཞི་བ་འདོད་པས་ཀྱང་བྱང་ཆུབ་ཏུ་སེམས་བསྐྱེད་པར་བྱ་སྟེ། མྱུར་དུ་འཁོར་བ་ལས་ཐར་བར་འདོད་པས་ཀྱང་བྱང་ཆུབ་ཏུ་སེམས་བསྐྱེད་པར་བྱའོ། །ཞེས་དང་། མཆོག་ཟུང་མྱུར་དུ་ཐར་བར་འདོད་པས་ཐེག་དམན་དུ་སེམས་བསྐྱེད་པ་ཡིན་ཡང་། ང་བྱང་ཆུབ་མ་ཐོབ་ཀྱི་བར་དུ་འདི་གཉིས་ཐར་བར་མ་ནུས་སོ།ཞེས་སོ། །སེམས་ཅན་སྐྱབས་པར་འདོད་པས་ཀྱང་སེམས་བསྐྱེད་པར་བྱ་སྟེ། དེའི་རྒྱུ་ནི་དེ་ཁོ་ན་ཡིན་པའི་ཕྱིར་རོ། །

གཉིས་པ་མཐོང་ཆོས་ཀྱི་ཕན་ཡོན་ནི།བྱང་ཆུབ་སེམས་སྐྱེས་གྱུར་ན་སྐད་ཅིག་གིས། །འཁོར་བའི་བཙོན་རར་བསྡམས་པའི་ཉམ་ཐག་རྣམས། །བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང་། །འཇིག་རྟེན་ལྷ་མིར་བཅས་པས་ཕྱག་བྱར་འགྱུར།།  །།ཞེས་གསུངས་ཏེ། སྨོན་པའི་བྱང་ཆུབ་ཀྱི་སེམས་སྐྱེས་མ་ཐག་དེ་ཉིད་དུ་འཁོར་བའི་རྒྱ་མཚོ་གནག་རྗེས་ཙམ་དུ་བྱས་ཏེ་རྒྱལ་བའི་སྲས་ཀྱི་མིང་འཐོབ། ཚངས་པ་ལ་སོགས་པའི་ལྷས་ཕྱག་བྱེད། བྱང་ཆུབ་སེམས་དཔའ་འོ། །ཞེས་བཀུར་སྟིའི་གནས་སུ་འགྱུར་བའི་ཕྱིར་ཏེ། འདུལ་བའི་ལུང་ལས། རྒྱལ་པོ་གསལ་རྒྱལ་གྱིས་སྟོན་པ་ལ། རབ་བྱུང་གི་ཕན་ཡོན་ཞུས་པས་ཁྱོད་ཉིད་ལ་དྲི་བར་བྱ་སྟེ། ཁྱོད་ཀྱི་བྲན་གོ་རེ་ལོང་མངག་གཞུག་པ་ཅི་དགོས་བྱེད་པ་ཞིག་ད་ལྟ་ངའི་ཐད་དུ་རབ་ཏུ་བྱུང་སྟེ། བསྙེན་པར་རྫོགས་ན་ཕྱིན་ཆད་དེས་ཁྱོད་ཀྱི་རྐང་པ་བཀྲུ་བ་དང་གོ་རེ་ལོང་བྱེད་དམ། གསོལ་པ་བཅོམ་ལྡན་འདས་དེ་མི་བགྱིད་དེ་གཞན་དུ་ན་དེའི་ཞབས་ལ་བདག་གིས་ཕྱག་བྱ་བ་དང་བདག་གིས་དེའི་རྐང་པ་བཀྲུ་བར་བྱ་བར་འགྱུར་རོ། །བཀའ་བསྩལ་པ། རྒྱལ་པོ་ཆེན་པོ་དེ་ལྟ་བས་ན་དོན་འདིས་ཀྱང་ངས་རབ་ཏུ་བྱུང་བའི་ཕན་ཡོན་བཤད་པ་མ་ཡིན་ནམ། ཞེས་གསུངས་པ་ལྟ་བུའོ།

གསུམ་པ་དཔེ་དྲུག་གིས་བསྔགས་པ་ནི། དམན་པ་མཆོག་ཏུ་བསྒྱུར་བ་གསེར་འགྱུར་གྱི་རྩིའི་དཔེ། རིན་དང་མཐུ་ཆེ་བ་ནོར་བུའི་དཔེ། འབྲས་བུ་ཟད་མི་ཤེས་པ་དཔག་བསམ་གྱི་ཤིང་གི་དཔེ། མྱོང་བར་ངེས་པའི་སྡིག་པ་འཇོམས་པ་དཔའ་བོའི་དཔེ། མྱོང་བར་མ་ངེས་པ་འཇོམས་པ་མེའི་དཔེ། ཕན་ཡོན་རྒྱས་པར་མདོ་ལས་བསྟན་ཚུལ་ལོ། །

དང་པོ་དམན་པ་མཆོག་ཏུ་བསྒྱུར་བ་གསེར་འགྱུར་གྱི་རྩིའི་དཔེནི།གསེར་འགྱུར་རྩི་ཡི་རྣམ་པ་མཆོག་ལྟ་བུར། །མི་གཙང་ལུས་འདི་བླངས་ནས་རྒྱལ་བའི་སྐུ། །རིན་ཆེན་རིན་ཐང་མེད་པར་བསྒྱུར་བས་ན། །བྱང་ཆུབ་སེམས་ཞེས་བྱ་བ་རབ་བརྟན་གཟུང་།།  །།ཞེས་གསུངས་ཏེ། གསེར་གྱི་རིགས་ཆེན་པོ་དངུལ་ཆུར་སྣང་བས་ལྕགས་ཐམས་ཅད་གསེར་དུ་བྱེད་ཀྱང་དེ་ལྕགས་སཀྱིས་ཉམས་མི་ནུས་པ་ལྟ་བུའོ། །འདིར་སྡོང་པོ་བཀོད་པ་ན། གསེར་དུ་སྣང་བའི་དངུལ་ཆུ་ཞེས་ཡོད་ཀྱང་། འགྱུར་རམ་བར་དུ་མ་དག་པ་ཞིག་སྟེ་རོ་བཅུད་ཆེན་པོ་དེ་ནི་རྣམ་པ་དངུལ་ཆུར་ཡོད་ལ་ངོ་བོ་གསེར་གྱི་མཆོག་ཡིན་པས་དེས་ཕྲད་མ་ཐག་ལྕགས་ཁམས་ཀྱི་རོ་ཐམས་ཅད་ཕུག་ནས་གསེར་གྱི་ཁམས་འབའ་ཞིག་པར་བྱེད་པར་མདོ་མྱང་འདས་སོགས་དང་། རྒྱུད་དུས་འཁོར་སོགས་ལས་བཤད་པའི་ཕྱིར་རོ། །

གཉིས་པ་རིན་དང་མཐུ་ཆེ་བ་ནོར་བུའི་དཔེ་ནི།འགྲོ་བའི་དེད་དཔོན་གཅིག་བུ་ཚད་མེད་བློས། །ལེགས་པར་ཡོངས་སུ་བརྟགས་ན་རིན་ཆེན་བས། །འགྲོ་བའི་གནས་དང་བྲལ་བར་འདོད་པ་རྣམས། །རིན་ཆེན་བྱང་ཆུབ་སེམས་ལེགས་བརྟན་པར་གཟུང་།།  །།ཞེས་གསུངས་ཏེ། དཀའ་འགྲེལ་ཆེན་མོར། འགྲོ་བ་ཚོང་བརྡལ་པ་རྣམས་ལ་ཀྱེ་བྱང་ཆུབ་ཀྱི་སེམས་ཀྱི་ནོར་བུ་ཁོ་ན་ཉོས་ཤིག །ཞེས་གཏན་ཚིགས་དང་བཅས་ནས་འདོམས་པ་སྟེ། ཉི་ཟླའི་འོད་ཀྱིས་ཁྱབ་པ་ཚུན་ཆད་ཀྱི་དངོས་པོ་ཀུན་གྱིས་རིན་པོ་ཆེ་དབང་གི་རྒྱལ་པོའི་རིན་དུ་མི་ཆོག་པ་ལྟར། བྱང་ཆུབ་ཀྱི་སེམས་ཀྱི་རིན་དུ་ཉན་རང་མན་གྱི་དགེ་བ་ཐམས་ཅད་ཀྱིས་མི་ཆོག་པར་གསུངས་པ་དྲངས་སོ། །

གསུམ་པ་འབྲས་བུ་ཟད་མི་ཤེས་པ་དཔག་བསམ་གྱི་ཤིང་གི་དཔེ་ནི།དགེ་བ་གཞན་ཀུན་ཆུ་ཤིང་བཞིན་དུ་ནི། །འབྲས་བུ་བསྐྱེད་ནས་ཟད་པར་འགྱུར་བ་ཉིད།བྱང་ཆུབ་སེམས་ཀྱི་ལྗོན་ཤིང་རྟག་པར་ཡང་། །འབྲས་བུ་འབྱིན་པས་མི་ཟད་འཕེལ་བར་འགྱུར།།  །།ཞེས་གསུངས་ཏེ། དགེ་བ་གཞན་རྣམས་ནི་སྦ་དང་སྨྱུག་མ་དང་ཆུ་ཤིང་ལྟར་འབྲས་བུ་ལན་གཅིག་ཕྱུང་ནས་རྩ་བ་སྐམ་ལ་བྱང་ཆུབ་ཀྱི་སེམས་ནི་ནྱ་གྲོ་དྷ་ལ་སོགས་པ་ལྟར་འབྲས་བུ་ཟད་མི་ཤེས་པའོ།

བཞི་པ་མྱོང་བར་ངེས་པའི་སྡིག་པ་འཇོམས་པ་དཔའ་བོའི་དཔེ་ནི།སྡིག་པ་ཤིན་ཏུ་མི་བཟད་བྱས་ན་ཡང་། །དཔའ་ལ་བརྟེན་ན་འཇིགས་པ་ཆེ་ལས་ལྟར།གང་ལ་བརྟེན་ནས་ཡུད་ཀྱིས་སྒྲོལ་འགྱུར་བ། །དེ་ལ་བག་ཅན་རྣམས་ཀྱིས་ཅིས་མི་བསྟེན།།  །།ཞེས་གསུངས་ཏེ། རྒྱལ་པོ་མ་སྐྱེས་དགྲ་ལྟ་བུའང་བྱང་ཆུབ་ཀྱི་སེམས་ཀྱི་མཐུས་ཚེ་དེ་ལ་སྒྲ་བྱུང་གི་བཟོད་པ་ཐོབ་པར་འགྱོད་བསལ་གྱི་མདོ་ལས་བཤད་པ་ལྟ་བུའོ། །

ལྔ་པ་མྱོང་བར་མ་ངེས་པ་འཇོམས་པ་མེའི་དཔེ་ནི།དེས་ནི་དུས་མཐའི་མེས་བཞིན་སྡིག་ཆེན་རྣམས། །སྐད་ཅིག་གཅིག་གིས་ངེས་པར་སྲེག་པར་བྱེད། །ཅེས་གསུངས་ཏེ། དུས་མཐའི་མེས་དངོས་པོ་ཐམས་ཅད་ཀྱང་སྲེག་པ་ལྟར་མྱོང་བར་ངེས་མ་ངེས་སོགས་ཀྱི་མི་དགེ་བའི་ལས་ལམ་ཐམས་ཅད་ནུས་མེད་དུ་བྱེད་པའོ། །འོ་ན་ལས་ཆུད་མི་འཛའ་བར་གསུངས་པ་དང་འགལ་ལོ་ཞེ་ན། མི་འགལ་ཏེ་བསོད་ནམས་ཀྱི་ཚོགས་ནམ་མཁའི་ཁོངས་ལྟ་བུར་ཆུད་པས་རྒྱ་མཚོ་ལན་ཚྭ་སྲང་གཅིག་ལྟར་མི་མངོན་པ་དང་། གཉེན་པོ་སྟོབས་ལྡན་གྱིས་ཟིལ་གྱིས་མནན་པས་ནུས་མེད་དུ་བྱས་པས་བསྲེགས་པ་ཉིད་ཡིན་པའི་ཕྱིར་དང་།མ་སྤྱད་པར་ལས་མི་ཟད་པ་ཡང་གཉེན་པོས་མ་ཟིན་པ་ལ་དགོངས་ལ་འདི་ནི་སྡིག་པ་ཐམས་ཅད་རྩ་བ་ནས་མེད་པར་བྱེད་པའི་ཐབས་ཆེན་པོ་ཡིན་པའི་ཕྱིར་དང༌། སེམས་ཅན་ཐམས་ཅད་སྡུག་བསྔལ་ཀུན་ལས་བཏོན་ཏེ་བདེ་བ་ཐམས་ཅད་ལ་སྦྱར་བར་སེམས་ཤིང་། སྔར་བྱས་ཀྱི་སྡིག་པ་རྣམས་རྣམ་པར་སུན་འབྱིན་ཟད་པར་བྱེད་པའི་ཕྱིར་རོ། །ཞེས་འགྲེལ་ཆེན་ལས་སོ། །འདི་ནི་འགྲེལ་པ་མཁན་པོ་དང༌། རྔོག་ལོའི་ལུགས་ལྟར་མ་དཔྱད་པར་བཤད་པ་སྟེ། གཙང་ནག་པ་ན་རེ། མྱོང་ངེས་ཀྱི་སྡིག་པ་མེད་དེ་མྱོང་ངེས་ནི་རྒྱུ་ནུས་པ་ཐོགས་མེད་ལ་འཇོག་ན་དེ་ནི་སྐད་ཅིག་གཉིས་པར་འབྲས་བུ་འབྱིན་པ་ཡིན་ལ། སྡིག་པ་ནི་ནུས་པ་ཐོགས་བཅས་ཡིན་ལ་ཐོགས་བཅས་ལ་མྱོང་བར་མ་ངེས་པས་ཁྱབ་བོ། །དེས་ན་འབྲས་བུ་སྡུག་བསྔལ་ལས་སྐྱོབ་པ་དང་རྒྱུ་སྡིག་པ་ལས་སྐྱོབ་པ་ལ་སྐྱེལ་མ་དང་མེའི་དཔེའོ། །ཞེས་འཆད་དོ། །

དྲུག་པ་ཕན་ཡོན་རྒྱས་པར་མདོ་ལས་བསྟན་ཚུལ་ནི།དེ་ཡི་ཕན་ཡོན་དཔག་ཏུ་མེད་པ་དག །བྱམས་མགོན་བློ་དང་ལྡན་པས་ནོར་བཟང་བཤད།། །།ཅེས་གསུངས་ཏེ། ཕན་ཡོན་མཐའ་ཡས་མོད་ཀྱི་རགས་པ་ཞིག་སྡོང་པོས་བརྒྱན་པར་བྱམས་པས་གསུངས་པ་ལ་ལྟོས་ཤིག་ཞེས་པ་སྟེ། དཔེ་ཉིས་བརྒྱ་ལྷག་པ་ཅིག་རང་དོན་གྱི་ཡོན་ཏན། གཞན་དོན་གྱི་ཡོན་ཏན། མི་མཐུན་པའི་ཕྱོགས་གཅོད་པའི་ཡོན་ཏན། མཐུ་ཕུན་ཚོགས་འགྲུབ་པའི་ཡོན་ཏན་ཏེ་དོན་བཞིར་བསྡུས་ཏེ་བསྟན་ལ། དེ་ཚིགས་བཅད་དུ་བསྡུས་པ་ནི།ཇི་ལྟར་ས་བོན་ཞིང་དང་ས་ཆུ་རླུང་། །མེ་དང་ཟླ་བ་ཉི་མ་སྒྲོན་མ་མིག །ལམ་དང་མུ་སྟེགས་གཞོན་པ་སྒོ་ཁང་བཟང་། །སྐྱེད་ཚལ་གནས་རྟེན་གཞི་དང་ཕ་མ་དང༌། །མ་མ་རྒྱལ་པོ་ལྷ་དབང་རྒྱ་མཚོ་རི། །ཁོར་ཡུག་གངས་རི་སྤོས་དང་ལྡང་པའི་ངོགས། །ནམ་མཁའ་པདྨ་གླང་ཆེན་ཅང་ཤེས་རྟ། ། ཁ་ལོ་བསྒྱུར་བ་སྨན་དང་ས་འོག་ཉིད། །རྡོ་རྗེ་སྤོས་སྣོད་མེ་ཏོག་མཆོག་དང་ནི། །ཁ་བའི་ཙནྡན་དཀར་མིན་ཨ་ག་རུ། །ལྟ་ན་སྡུག་པའི་སྨན་རྒྱལ་འབྲལ་བྱེད་སྨན། །དབང་པོ་ངལ་སོས་པོ་དང་དཔལ་ལྷབ་ལྷུབ། །བསྐལ་མེ་སྨན་མཆོག་རྩ་བ་མ་གྲུབ་པ། །ཀླུ་ཡི་རིན་ཆེན་ཆུ་དྭངས་ཡིད་བཞིན་འབྱུང་།།བུམ་བཟང་འདོད་སྦྱིན་ཤིང་དང་ངང་རིས་གོས། །ཤིང་བལ་གཤོལ་དང་མདེའུ་ཐུང་མདའ་དང་མདུང་། །གོ་ཆ་རལ་གྲི་སྤུ་གྲིའི་སོ་དང་ནི། །སྟེའུ་ཁ་དབང་པོའི་རུ་མཚོན་སྟ་རེ་དང་། །མཚོན་ཆ་ལག་པ་རྐང་པ་མིག་མཁན་ཉིད། །སྐམ་པ་ཚེར་ཟངས་མཛའ་བོ་ནོར་གཙུག་ལག །གཏེར་དང་ཆུ་མིག་མེ་ལོང་པད་མ་དཀར། །ཆུ་ཀླུང་ཀླུ་རྒྱལ་འཚོ་བའི་དབང་པོ་དང་།།བདུད་རྩི་སྙི་དང་མཆིལ་པ་སྤོས་ཀྱི་སྣོད། །དུག་སྨན་སྔགས་དང་རླུང་དཀྱིལ་རིན་ཆེན་གླིང་། །རིགས་དང་འབྱུང་གནས་ཚོང་འདུས་ཆུ་ཡི་ཁམས། །སྦྲང་རྩི་ལམ་སྣོད་ཆར་པ་གནས་ཁབ་ལེན། །བཻཌཱུརྱ་དང་དབང་སྔོན་ཐོ་རེངས་རྔ་།། ཆུ་འབབ་ཛམྦུའི་གསེར་རྒྱན་རི་རབ་དང༌། །སྐྱབས་དོན་དབྱིག་དང་མཆོད་སྦྱིན་གྱི་ཡོ་བྱད། །རྒན་པ་གླེང་གཞི་མདོ་དང་རྫི་བོ་དང༌། །སྲུངས་མ་དབང་པོའི་མིག་འཕྲུལ་ཆུའི་ཞགས་པ། །དབང་པོའི་མ་དང་མཆོད་རྟེན་ལྟ་བུ་ཡི། །བྱང་ཆུབ་སེམས་ཀྱི་ཡོན་ཏན་བརྗོད་མི་ལང༌། །རྒྱལ་དང་རྒྱལ་སྲས་ཡོན་ཏན་ཅི་ཡོད་པ། །དེ་ཀུན་བྱང་ཆུབ་སེམས་ཀྱི་མཐུར་ལྟོས་ཅིག །གང་གིས་བྱང་ཆུབ་སེམས་མཆོག་དེ་བསྐྱེད་པ། །དེ་ཡི་ཡོན་ཏན་ཚད་མེད་ཕུན་སུམ་ཚོགས། །ཇི་ལྟར་འཇིགས་མེད་ཅེས་བྱའི་རྩི་ཡོད་དེ། །དེ་འཆང་དེ་ལ་འཇིགས་པ་ལྔ་མི་འབྱུང༌། །དེ་བཞིན་ཀུན་མཁྱེན་སེམས་ཀྱི་རྩི་འཆང་དེ། །ཡུལ་གྱི་དུག་དང་འདོད་ཆགས་མེས་མི་ཚུགས། །ཀུན་རྟོག་ཏུ་བས་མི་འཆི་ཉོན་མོངས་ཀྱི། །མཚོན་གྱིས་མི་ཆོད་སྲིད་པའི་ཆུས་མི་འཁྱེར། །ཇི་ལྟར་མཆུ་ཡི་རྩི་འཆང་ན། །དྲི་ཡིས་སྦྲུལ་ཀུན་འབྱེར་བ་ལྟར། །བྱང་ཆུབ་སེམས་ཀྱི་རྩི་ཡི་དྲིས། །ཉོན་མོངས་སྦྲུལ་ཚོགས་འབྱེར་བར་བྱེད། །གཞན་གྱིས་མི་ཐུབ་རྩི་བཅངས་པས། །དགྲ་ལས་ཀུན་དུ་རྒྱལ་བ་ལྟར། །ཀུན་མཁྱེན་ཐུབ་དཀའི་སེམས་འཆང་བ། །བདུད་དང་ཕས་རྒོལ་ཀུན་ལས་རྒྱལ། །སྡུག་བསྔལ་ཟུག་རྔུ་ཀུན་འབྱིན་རྣམ་སེལ་རྩི་དང་མཚུངས། །ལྟ་ན་སྡུག་པའི་རྩི་ལྟར་ཉོན་མོངས་ནད་ཀུན་སེལ། །རྩི་ཡི་ཤིང་ཆེན་སྦྱོར་བའི་ཤུན་པས་རྨ་འཚོ་ཞིང་། །ཤུན་པ་སླར་སྐྱེ་དེ་བཞིན་བྱང་སེམས་ཀྱིས་བསྐྲུན་པ། །ཀུན་མཁྱེན་སེམས་ཀྱིས་ལས་ཉོན་རྨ་འཚོ་ཉམས་མི་ནུས། །རྩ་བ་མ་གྲུབ་ཤིང་གིས་འཛམ་གླིང་རྣམ་འཕེལ་ལྟར། །བྱང་ཆུབ་སེམས་ཀྱིས་འགྲོ་ཀུན་དགེ་བ་ཡོངས་སུ་འཕེལ། །དགའ་བ་འཐོབ་པའི་རྩི་བཞིན་དུ། །བཅངས་པས་ལུས་སེམས་ནད་མེད་བྱེད། །རྩི་མཆོག་དྲན་པ་འཐོབ་པ་ལྟར། །བཅངས་པས་དྲན་པ་རྣམ་དག་འཐོབ། །ཇི་ལྟར་པད་མ་ཆེན་པོའི་རྩི། །ཟོས་པས་བསྐལ་པའི་ཚེ་ཐུབ་ལྟར། །བྱང་ཆུབ་སེམས་ཀྱི་རྩི་ཟོས་པ། །གྲངས་མེད་བསྐལ་པའི་ཚེ་ལ་དབང་། །མི་སྣང་བ་ཡི་རྩི་བཅངས་པ། །འགྲོ་བ་ཀུན་གྱིས་མི་མཐོང་ལྟར། །བྱང་ཆུབ་སེམས་ལྡན་འདྲེས་སྤྱོད་ཀྱང་། །བདུད་ཀྱི་ཡུལ་ཀུན་གྱིས་མི་མཐོང་། །རིན་ཆེན་ཡོངས་སུ་སྡུད་པ་ཡི། །ནོར་བུ་རྒྱ་མཚོ་གནས་དེ་སྲིད། །བསྐལ་མེ་འབར་ཡང་ཏ་ལ་ཡི། །སྲིད་ཙམ་སྐེམ་པར་ནུས་མིན་ལྟར། །བྱང་ཆུབ་སེམས་ཀྱི་ནོར་བུའི་མཆོག །གང་གི་ཡིད་མཚོར་གནས་རྣམས་ཀྱི། །དགེ་བའི་ཆུ་གཏེར་རྐྱེན་རྣམས་ཀྱིས། །མི་འཕྲོག་ཆུད་ཟར་འགྱུར་བ་མེད། །འོད་འདུས་ནོར་བུ་ཇི་བཞིན་དམན་པའི་སེམས། །རིན་ཆེན་རྒྱན་མང་ཀུན་ནས་ཟིལ་གྱིས་གནོན། །ཆུ་དྭངས་བཞིན་དུ་ཉོན་མོངས་འདམ་རྙོག་སེལ། །ཆུ་འགྲོགས་བཅངས་ལྟར་འཁོར་བའི་ཆུར་མི་འབྱིང་། །ཀླུ་ནོར་གོ་ཆའི་རིན་ཆེན་སུས་ཐོགས་པ། །སྦྲུལ་གྱི་གནོད་ལས་རྣམ་པར་རྒྱལ་བ་ལྟར། །སེམས་སྐྱེད་རིན་ཆེན་ཐོགས་པའི་རྒྱལ་བའི་སྲས། །ཁམས་གསུམ་ཀུན་ཏུ་འགྲོ་ཡང་ཉམས་པ་མེད། །ཡིད་བཞིན་རྒྱལ་པོ་ལྟར་བུར་དགོས་དགུ་འབྱུང༌། །མེ་ཤེལ་བཞིན་དུ་ཤེས་རབ་ཉི་ཟེར་གྱིས། །ཕོག་པའི་མོད་ལ་ཡེ་ཤེས་མེ་ཆེན་འབྱིན། །ཟླ་བས་མཛེས་ལྟར་སྔོ་བའི་ཟླ་ཟེར་གྱིས། །ཕོག་ན་དགེ་བའི་སྨོན་ལམ་ཆུ་རྒྱུན་འབྱིན། །སྙིང་རྗེ་ཆེན་པོའི་རིན་ཆེན་སེམས།།གཙུག་གི་ནོར་བུར་མངོན་ཐོགས་པའི། །རྒྱལ་སྲས་ཀླུ་ཡི་དབང་པོ་ནི། །མི་ཁོམ་གནོད་པའི་འཇིགས་པ་མེད། །བྱང་ཆུབ་སེམས་ཀྱི་ནོར་བུ་གང༌། །རིན་ཆེན་འགྲོ་བའི་རྒྱན་དམ་པ། །འགྲོ་ཀུན་བསམ་པ་སྐོང་བ་ལས། །ནམ་ཡང་བྱང་བར་མི་འགྱུར་རོ། །ནོར་བུ་རིན་ཆེན་ལྟ་བུར་མུན་པ་སེལ། །དབང་སྔོན་ལྟ་བུར་ཁ་དོག་གཅིག་ཏུ་བྱེད། །བཻ ཌཱུརྱ་བཞིན་དྲི་མེད་འོད་ཀྱང་གསལ། །རྣམ་དག་འོད་བཞིན་རིན་ཆེན་ཀུན་ལས་འཕགས། །མེ་འབྱུང་ལྟ་བུར་མུན་པ་རབ་ཏུ་སེལ།།ཐེག་དམན་འཆིང་བུ་ཟིལ་གནོན་ནོར་བུ་ཉིད། །དབང་རྒྱལ་ཉི་ཟླའི་གཟུགས་བརྙན་རྒྱན་སྟོན་ལྟར། །འཁོར་བར་གནས་ཀྱང་རྒྱལ་ཡུལ་གཟུགས་བརྙན་སྟོན། །དེ་ལ་ལོངས་སྤྱོད་ཐམས་ཅད་ཀྱིས། །རིན་དུ་མི་ཆོག་ཇི་ལྟ་བར། །ལྷ་མི་ཉན་རང་དགེ་ཀུན་གྱིས། །རྒྱལ་སྲས་སེམས་ཀྱི་རིན་མི་ཆོག །རྒྱ་མཚོའི་རྒྱན་བཞིན་ཀུན་མཁྱེན་གྱི། །ཆུ་གཏེར་རྒྱན་ཀུན་སྣང་བར་བྱེད། །བླ་མེད་ཡིད་བཞིན་རྒྱལ་པོ་ལས་གཞན་གྱིས། །ཟིལ་གྱིས་མི་ནོན་ལྷ་རྫས་ཛམྦུའི་གསེར། །རིན་ཆེན་སེམས་ཀྱི་ཀླུ་དབང་གྲུབ་པ་ནི། །ཉོན་མོངས་སྦྲུལ་གྱི་ཚོགས་ལ་རང་དབང་བྱེད། །རྒྱལ་སྲས་མི་ཞུམ་སེམས་ཀྱི་མཚོན་ཐོགས་པ། །ཉོན་མོངས་དགྲ་ཡིས་མི་ཚུགས་རབ་ཏུ་དཔའ། །བླ་མེད་སེམས་ཀྱི་ལྷ་རྫས་སྦྲུལ་སྙིང་ནི། །ལྷག་བསམ་གཅིག་གི་ཡོན་ཏན་དྲི་ཡིས་ཀྱང་། །ཆོས་དབྱིངས་རབ་འགེངས་ཉན་རང་བཅས་པ་ཡིས། །འཇིག་རྟེན་ཀུན་གྱི་དགེ་བ་ཟིལ་གྱིས་གནོན། །ཇི་ལྟར་ཁ་བའི་ཙནྡན་ནི། །གདུང་སེལ་བསིལ་བ་དེ་བཞིན་དུ། །ཉོན་མོངས་གདུང་སེལ་ཡེ་ཤེས་ཀྱི།།ལུས་ཀྱང་རབ་ཏུ་སིམ་བར་བྱེད། །རྒྱལ་སྲས་རི་དབང་དྲུང་འོངས་ཀུན། །ཀུན་མཁྱེན་གསེར་མདོག་གཅིག་ཏུ་བསྒྱུར།།ལྗོན་ཤིང་སུས་ཀྱང་མི་ཚུགས་དང་། །ཀུན་ནས་འདུ་བའི་ཤུན་ཕྲགས་ཀྱི།།དྲི་ཞིམ་འབྱུང་བ་དེ་འདྲ་བ། །འཛམ་གླིང་མེ་ཏོག་གཞན་ལ་མེད། །དེ་བཞིན་སེམས་སྐྱེད་ཀྱིས་བསྐྲུན་པའི། །སྨོན་ལམ་དང་ནི་ཡེ་ཤེས་ཀྱི། །དྲི་ཞིམ་དེ་ལྟ་ཉན་ཐོས་དང་། །རང་སངས་རྒྱས་པ་ཀུན་ལའང་མེད། །ཤིང་མཆོག་དེ་དག་ཁ་འབུས་ན། །མེ་ཏོག་མང་པོའི་འབྱུང་གནས་ཉིད།།དེ་ལྟར་རིན་ཆེན་སེམས་ཀྱི་ཤིང་། །དགེ་བས་ཀུན་ནས་ཁ་འབུས་པ། །ཟག་བཅས་ཟག་པ་མེད་པ་ཡི། །བྱང་ཆུབ་མེ་ཏོག་འབྱུང་གནས་ཉིད། །ཡོངས་འདུའི་མེ་ཏོག་གིས་བསྒོས་པའི། །གོས་སམ་ཏིལ་མར་དྲི་དེ་ལྟ། །གཞན་ལ་ཡོད་པ་མིན་དེ་ལྟར། །རྒྱལ་སྲས་ཚེ་གཅིག་སེམས་བསྐྱེད་པའི། །ཡོན་ཏན་དྲི་ཞིམ་ངད་ལྡང་བས། །ཕྱོགས་བཅུའི་རྒྱལ་བའི་དྲུང་འགེངས་པ། །དེ་ལྟ་བསྐལ་པ་འབུམ་ཕྲག་ཏུ། །གོམས་པའི་སློབ་མ་རྣམས་ལའང་མེད། །རྒྱ་མཚོ་གནོད་བྲལ་ནས་སྐྱེ་བ། །ན་ལི་ཀི་རི་ཞེས་བྱའི་ཤིང་། །རྩ་བ་ནས་ནི་འབྲས་བུའི་བར། །འགྲོ་བའི་སྨན་དུ་མི་འགྱུར་མེད། །བརྩེ་དང་སྨོན་ལམ་གྱིས་བསྐྲུན་པའི། །རྒྱལ་སྲས་སེམས་ཀྱང་དེ་འདྲ་སྟེ། །ཐོག་མའི་སེམས་ནས་རྒྱལ་བའི་བར། །ཀུན་ཀྱང་འགྲོ་བའི་ཉེར་འཚོ་ཉིད། །གསེར་དུ་སྣང་བའི་དངུལ་ཆུ་ཡིས། །ལྕགས་ཀུན་གསེར་དུ་སྒྱུར་བྱེད་ཀྱང་། །ལྕགས་ཀྱིས་ངན་པར་བསྒྱུར་མི་ནུས། །བྱང་ཆུབ་བསྔོས་པའི་དགེ་བའི་རོས། །ལས་ཉོན་ལྕགས་ཀུན་དྲུངས་འབྱིན་ཡང་། །དེ་ནི་ལས་དང་ཉོན་མོངས་ཀྱིས། །ནམ་ཡང་ཉམས་པར་བྱར་མི་ནུས། །མེ་ནི་ཆུང་ཡང་ཇི་ཙམ་རྐྱེན་དང་ཕྲད་པ་དེ་སྙེད་འབར་བ་ལྟར།། ཚོགས་གཉིས་བུད་ཤིང་སྤེལ་བ་དེ་སྲིད་ཡེ་ཤེས་འོད་ཀྱི་སྣང་བ་འབྱིན། །རིན་ཆེན་སེམས་ཀྱི་མར་མེ་གཅིག་ལས་དུས་གསུམ་རྒྱལ་བའི་མར་མེའི་ཚོགས། །མངོན་པར་སྤེལ་ཡང་སེམས་ཀྱི་སྒྲོན་མེ་དེ་ནི་མི་ཟད་ཐུག་པ་མེད། །བྱང་ཆུབ་སེམས་ཀྱི་སྒྲོན་མེ་ཆུང་ངུས་ཀྱང་། །ཐོག་མེད་བསགས་པའི་ལས་ཉོན་མུན་པ་སེལ། །སྨོན་ལམ་སྡོང་བུ་སྙིང་རྗེའི་མར་ལྡན་པ། །དེ་སྲིད་བླ་མེད་སེམས་ཀྱི་སྒྲོན་མེ་འབར། །སེམས་མཆོག་ལྷ་ཡི་ཛམྦུའི་གསེར་གྱི་རྒྱན། །མི་ལྡོག་རྒྱལ་སྲས་དབང་བསྒྱུར་རྒྱལ་པོ་ཡི། །མགོ་བོར་ཐོགས་དེ་བྱིས་པ་ཉན་རང་བཅས། །འཇིག་རྟེན་ཡོན་ཏན་རྒྱན་གྱིས་འཕྲོག་པ་མེད། །ཐམས་ཅད་མཁྱེན་སེམས་སེང་གེའི་ང་རོ་ཡིས། །དམིགས་པར་གནས་པའི་རི་དྭགས་ཀུན་འབྱེར་ཡང་། །དང་པོའི་སེམས་ལྡན་རྒྱལ་སྲས་སེང་གེའི་བུ། །བཙས་མ་ཐག་པ་རྣམས་ཀྱང་དགའ་བར་བྱེད། །སྟོང་ཉིད་སེང་གེའི་རྒྱུས་པས་རྒྱུད་བྱས་པ། །རིན་ཆེན་བྱང་ཆུབ་སེམས་ཀྱི་པི་ཝང་སྒྲས། །སྲིད་པར་དགའ་བའི་པི་ཝང་རྒྱུད་འཆད་དེ། །ཉན་རང་གཏམ་གྱི་སྒྲ་དག་འགག་པར་འགྱུར། །ཉོན་མོངས་ར་དང་མ་ཧེའི་འོ་མའི་མཚོར། །ཀུན་མཁྱེན་སེམས་ཀྱི་སེང་གེའི་འོ་མ་ནི། །ཐིགས་གཅིག་བླུགས་པས་དེ་ཀུན་ཟད་འགྱུར་ཏེ། །ཉན་རང་དམན་པའི་རྣམ་ཐར་འདུ་མི་ནུས། །རྒྱལ་སྲས་ཀ་ལ་པིངྐའི་ཕྲུ་གུ་ནི། །སྲིད་པའི་སྒོ་ངའི་སྦུབས་ན་གནས་པ་ཡི། །ལྷག་བསམ་ང་རོས་ཉན་རང་གངས་རིའི་བྱ། །སྟོབས་ཡོངས་རྫོགས་པའི་དབྱངས་ཀུན་ཟིལ་གྱིས་གནོན། །རྒྱལ་བ་མཁའ་ལྡིང་དབང་པོའི་རིགས་བྱུང་བ། །དང་པོའི་སེམས་ལྡན་བཙས་མ་ཐག་པ་ཡི། །སྙིང་རྗེའི་གཤོག་རླུང་ལྷག་བསམ་མིག་དག་པ། །དེ་ནི་ཉན་ཐོས་རྣམས་དང་རང་རྒྱལ་གྱི།།བྱ་གཞན་འདབ་མ་ཡོངས་སུ་རྫོགས་ལའང་མེད། །སྟོབས་ཆེན་གྱིས་སྦྱང་མདེའུ་ཐུང་ལྟ། །ཉེས་པའི་གོ་ཆ་མ་ལུས་འབིགས། །མཐུ་ཆེན་བརྔམས་ཤིང་ཁྲོས་པ་ལྟར། །སྙིང་རྗེས་རྔམས་པའི་ལྷག་བསམ་གདོང༌། །སེམས་སྐྱེད་ཐོར་བུ་ལྡན་དེ་བསྲིང་། །བདུད་ཀྱི་འགྲོ་བས་ཐུབ་པ་མེད། །འཕོང་ལ་མཁས་པའི་མཆན་བུ་ལྟར། །མ་བྱང་ན་ཡང་གཞན་དག་གི།སྟོབས་ཀྱི་ཤེས་པ་ཟིལ་གྱིས་གནོན། །འཕོང་གི་རྒྱུས་ལ་དང་པོ་ཉིད། །རྐང་སྟབས་གོམས་པར་བྱེད་པ་ལྟར། །ཀུན་མཁྱེན་གོ་འཕང་འདོད་པ་རྣམས། །ལྷག་པའི་བསམ་པ་གོམས་པར་བྱེད། །སྒྱུ་མའི་མཁན་པོས་སྔགས་བསྒྲུབས་ཏེ། །སྒྱུ་མའི་རྣམ་འཕྲུལ་སྟོན་པ་ལྟར། །སེམས་སྐྱེད་སྨོན་ལམ་བསྒྲུབས་ནས་ནི། །རྒྱལ་བའི་ཆོ་འཕྲུལ་ཡོངས་སུ་སྟོན། །སྒྱུ་མའི་རིག་སྔགས་གཟུགས་མེད་ཀྱང་། །མོས་པ་ཙམ་གྱིས་སྤྲུལ་བ་ལྟར། །ཀུན་མཁྱེན་སེམས་ནི་གཟུགས་མེད་ཀྱང་།།གོམས་པས་ཆོས་དབྱིངས་མངའ་དབང་བསྒྱུར། །བྱི་ལས་བལྟས་པས་བྱི་བའི་ཚོགས། །སྐྲག་ཞིང་འབྱེར་བ་དེ་བཞིན་དུ། །ལྷག་བསམ་སྦྱོར་བ་ཆུང་ངུས་ཀྱང༌། །ལས་དང་ཉོན་མོངས་རབ་ཏུ་འབྱེར། །ཛམྦུའི་གསེར་གྱི་རྒྱན་གྱིས་ནི། །རྒྱན་གཞན་ཟིལ་གྱིས་གནོན་པ་ལྟར། །བྱང་ཆུབ་སེམས་ཀྱི་རྒྱན་བཟང་པོས། །ཉན་རང་ཡོན་ཏན་ཟིལ་གྱིས་གནོན། །ཁབ་ལོང་གིས་ནི་སྲ་བ་ཡི། །ལྕགས་སྒྲོག་ཀུན་ནས་འཇིག་པ་ལྟར། །རིན་ཆེན་སེམས་ཀྱི་ལྟ་བ་དང༌། །མ་རིག་སྲེད་པའི་སྒྲོག་ཀུན་འཇིག །ཁབ་ལོང་ཁམས་ནི་གར་གནས་པར། །ཕལ་པའི་ལྕགས་ཀུན་མི་གནས་ལྟར། །ལས་ཉོན་རྣམས་དང་ཉན་རང་གི །རྣམ་ཐར་ཀུན་ཀྱང་ཡོངས་སུ་འབྱེར། །གང་གིས་ཆུ་སྲིན་ཚིལ་ཟོས་པ། །ཆུར་གནས་ཀུན་གྱིས་མི་གནོད་ལྟར།།བྱང་སེམས་ཆ་གཅིག་ཟོས་པ་ཡང༌། །ལས་དང་ཉོན་མོངས་ཀྱིས་མི་འཇིགས། །ཐེག་པ་དམན་པའི་རྣམ་གྲོལ་གྱི། །ཆུ་སྲིན་གྱིས་ཀྱང་གནོད་མི་ནུས། །རིན་ཆེན་སེམས་ཀྱི་བདུད་རྩི་སུས་འཐུངས་པ། །དེ་ནི་དམན་པའི་འཇིགས་པ་ཀུན་ལས་རྒྱལ། །རྐུ་བ་གྲུབ་ལྟར་བདུད་ཀུན་གྱིས་མི་མཐོང་། །ཆོས་ཀྱི་རྒྱལ་པོར་བསྟེན་དེ་འཇིགས་ཀུན་བྲལ། །ལྷག་བསམ་ཆུས་བརླན་དམན་པའི་མེས་མི་འཇིགས། །སེམས་སྐྱེད་ཐུབ་དཀའི་དཔའ་བོ་ལ་བརྟེན་པ། །དེ་ནི་སྤྱོད་པ་ངན་པའི་དགྲས་མི་འཇིགས། །བརྒྱ་བྱིན་རྡོ་རྗེ་ཐོགས་པ་ཇི་བཞིན་དུ། །བདུད་དང་ཕས་ཀྱི་རྒོལ་བའི་ལྷ་མིན་འཇོམས།བཅུད་ཚིམ་པར་འཐུངས་པའི་སྐྱེས་བུ་བཞིན། །དམན་པར་མི་འཆི་སྐྱོ་བའི་རྒ་ནད་མེད། །སྨན་སྦྱོང་ཀུན་ལ་ཆུ་སྔོན་འགྲོ་བ་ལྟར། །རྒྱལ་སྲས་སྤྱོད་ཀུན་སྔོན་དུ་སེམས་སྐྱེད་འགྲོ། མི་ཡི་བགྱི་ཀུན་སྲོག་དབང་སྔོན་འགྲོ་ཉིད། །རྒྱལ་བའི་ཆོས་ཀུན་བྱང་ཆུབ་སེམས་ཀྱིས་སྒྲུབ། །སྲོག་དབང་འགགས་པ་འཚོ་བར་མི་ནུས་ལྟར། །རིན་ཆེན་སེམས་དང་བྲལ་ན་འཚང་མི་རྒྱ། །རྒྱ་མཚོ་དུག་གིས་གདུག་པར་མི་ནུས་ལྟར། །སྲིད་ཞིའི་བློ་ཡིས་རིན་ཆེན་སེམས་མི་གོས། །སེམས་ཀྱི་དམ་པ་ཉིན་མོར་བྱེད་པའི་དཔལ། །ཟག་མེད་དམན་པའི་སར་འོད་ཀུན་ལས་རྒྱལ། །རྒྱལ་བུ་གཞོན་ནུས་རིགས་དང་དབང་གིས་ནི། །བློན་པོའི་མཆོག་ཀུན་ཟིལ་གྱིས་གནོན་པ་ལྟར། །དང་པོའི་ལས་ཅན་རྒྱལ་བའི་སྲས་ཀྱིས་ཀྱང་། །ཉན་རང་སྙིང་རྗེའི་མཐུ་ཡིས་ཟིལ་གྱིས་གནོན། །བློན་པོ་ཆེས་ཆེར་གཙོ་བོས་ཀྱང༌། །རྒྱལ་བུ་གཞོན་ནུར་ཕྱག་བྱེད་ཅིང་།།དེས་ཀྱང་རིམ་གྲོའི་ཚུལ་བྱེད་ལྟར། །ཉན་རང་རྣམས་དང་རྒྱལ་སྲས་ལྟོས། །ཀུན་མཁྱེན་སེམས་ཀྱི་མཚན་ལྡན་ཕྱིར།།རྒྱལ་སྲས་འཆིང་བ་ཀུན་ལྡན་ཡང༌། །ཉན་རང་མཆོག་དང་མཉམ་པ་མིན། །སེམས་སྐྱེད་རིན་ཆེན་ཡོངས་དག་ཡང་།།འགྲོ་མིག་རབ་རིབ་ཀྱི་ཁེབས་ལ། །ཤུན་པར་ལྡན་པ་ཉིད་དུ་སྣང༌། །རྩི་སྨན་ཀུན་བསྡུས་སྦྱར་བའི་གཟུགས། །མཐོང་དམ་འགྲོགས་པས་ནད་འཇིལ་ལྟར། །ཐབས་ཤེས་དགེ་ཀུན་ལས་བསྒྲུབས་པའི། །རྒྱལ་སྲས་འགྲོ་བའི་སྨན་མཆོག་ཡིན། །བྱང་ཆུབ་སེམས་ཀྱི་གོས་བཟང་ངང་རིས་ཅན། །དེ་ནི་ཉོན་མོངས་འདམ་གྱིས་གོས་མི་འགྱུར། །སྨོན་པའི་འཁྲུལ་འཁོར་སྤྱི་བོར་བྱང་ཆུབ་ཀྱི། །སེམས་ཀྱི་གཟེར་ལྡན་དེ་ནི་རྒྱལ་སྲས་ཀྱི། །སྤྱོད་པ་ཀུན་ལས་མཐུ་ལྡན་སྨོན་ལམ་དང་།།ཡེ་ཤེས་ཡོངས་སུ་གྲུབ་ཕྱིར་འགྱེས་མི་འགྱུར། །བྱང་ཆུབ་སེམས་ཀྱི་གཟེར་དང་མི་ལྡན་པའི། །བྱང་ཆུབ་ཡན་ལག་སྦྱར་བའི་འཁྲུལ་འཁོར་གྱིས། །དགོས་པ་ཡོངས་སུ་སྒྲུབ་པར་ནུས་མ་ཡིན། །གླང་པོའི་སྙིང་ཞེས་དཀར་མིན་ཨ་ག་རུས། །བདུགས་ན་རྒྱལ་པོའི་དཔུང་ཚོགས་མཁའ་ལ་འགྲོ།དེ་བཞིན་བྱང་ཆུབ་སེམས་ཀྱིས་བདུགས་པ་ཡི། །དགེ་བ་ཐམས་ཅད་རྒྱལ་བའི་མཐར་ཐུག་འགྲོ །བྱང་ཆུབ་སེམས་ཀྱི་རྡོ་རྗེ་རིན་ཆེན་ནི། །དམན་པའི་རིན་ཆེན་ཁུངས་ནས་མི་འབྱུང་སྟེ། །སྙིང་རྗེ་ཆེན་པོ་རྡོ་རྗེའི་འབྱུང་ཁུངས་སམ། །རྒྱལ་བར་དམིགས་པའི་གསེར་གྱི་ཁུངས་ནས་འབྱུང༌། །ཤིང་རྒྱལ་རྩ་བ་མི་དམིགས་ཀྱང་། །ཤིང་ཀུན་ལ་ནི་རྒྱས་པར་སྣང་། །ཀུན་མཁྱེན་སེམས་ཀྱི་དགེ་བའི་མཐའ། །མི་དམིགས་ན་ཡང་རྒྱལ་སྲས་ཀྱི། །ཡོན་ཏན་འཇིག་རྟེན་ཀུན་ཁྱབ་མཐོང་། །ཇི་ལྟར་རྡོ་རྗེ་རིན་པོ་ཆེ། །ངན་པའི་སྣོད་ཀྱིས་བཟུང་མི་ནུས། །ཐམས་ཅད་འབིགས་བྱེད་བྲག་ཀུན་འཇིག །ཆག་ཡང་གསེར་རྒྱན་ཟིལ་གྱིས་གནོན། །དུམ་བུར་གྱུར་ཀྱང་ཕོངས་པ་སེལ། །ཆུང་ཡང་རིན་ཆེན་གཞན་ཀུན་གཅོག །བསོད་ནམས་དམན་པའི་ལག་མི་ཕྱིན། །བརྟག་མི་མཁས་པས་ཤེས་མི་ནུས། །འཇུ་བར་མི་ནུས་དེའི་མཚོན་ཆ། །སྟོབས་ཆེན་ཕལ་གྱིས་འདེགས་མི་ནུས། །མི་ཚུགས་པ་མེད་ཁ་མི་འབབ། །རྡོ་རྗེ་ཉིད་ཀྱི་གཞི་ལས་གཞན། །ས་ཕྱོགས་ཕལ་པས་བརྟེན་མི་ནུས། །རྡོ་རྗེའི་ས་གཞི་སྲ་བ་ཡིས། །ཆུ་འཛག་མི་འགྱུར་ས་མི་འཇིག །ཆུ་ཡིས་མི་འདྲུལ་མེས་མི་འཚིག །རྒྱལ་བ་བལྟམས་དང་བྱང་ཆུབ་གནས། །རྡོ་རྗེའི་གཞི་ལས་གཞན་དག་གིས། །བརྟེན་པར་ནུས་པ་སྲིད་མ་ཡིན། །དཔེ་དེ་རྣམས་ཀྱིས་རིམ་བཞིན་དུ། །བྱང་ཆུབ་སེམས་ཀྱི་རྡོ་རྗེ་ཡང༌། །མོས་ཞན་ཚུལ་འཆལ་སེར་སྣ་ཅན། །སེམས་ཅན་ངན་པས་བཟུང་མི་ནུས། །ལྷག་བསམ་བརྟན་གང་དེ་ཡི་སྣོད། །ཆོས་ཀུན་ཕུག་སྟེ་རྟོགས་པར་བྱེད། །ལྟ་བའི་བྲག་རི་ཀུན་ཀྱང་འཇིག །ཉམས་ཀྱང་ཉན་རང་ཟིལ་གྱིས་གནོན།།ནན་ཏན་མེད་ཀྱང་སྲིད་པ་ན། །ཕོངས་པ་རྣམ་པར་སེལ་བ་འཐོབ། །དམིགས་པ་ཤིན་ཏུ་ཆུང་ངུས་ཀྱང་། །མི་ཤེས་པ་ཀུན་རྣམ་པར་གཅོག །དགེ་བ་ངན་ངོན་ལྡན་པ་ཡི། །ལྷ་མིས་འཐོབ་པར་མི་འགྱུར་རོ། །ཤེས་རབ་འཆལ་བས་ཡོན་ཏན་གྱི། །ཁྱད་པར་ཤེས་པར་ནུས་མ་ཡིན། །རྐྱེན་གཞན་གྱིས་ནི་ཞུ་མི་ནུས། །རྒྱལ་སྲས་སྟོབས་ཆེན་ཤུགས་དྲག་ལས།།ཉན་རང་གིས་ཀྱང་ཐེག་མ་ཡིན། །ཡེ་ཤེས་གཞན་གྱིས་བརྡུགས་པ་དེར། །མི་ཐོགས་ཡོངས་སུ་བཟོད་པར་འགྱུར།།རྒྱལ་སྲས་སྨོན་ལམ་རྡོ་རྗེ་གང་། །སེམས་སྐྱེད་གཞི་ཡི་བཟུང་བར་ནུས། །ཡོངས་སུ་བསྔོས་པའི་རྡོ་རྗེའི་གཞིར། །དགེ་བ་ཀུན་ནས་འཛག་པ་མེད།།ལྷག་བསམ་རྡོ་རྗེའི་གཞིས་བརྟེན་པའི། །སྨོན་ལམ་ས་ཆེན་དམའ་མི་འགྱུར། །ལས་ཉོན་ཆུ་ཡིས་མི་འདྲུལ་ཞིང༌། །སྡུག་བསྔལ་མེ་ཡིས་འཚིག་མ་ཡིན། །བླ་མེད་བྱང་ཆུབ་སྤྱོད་པ་ཀུན། །ཐམས་ཅད་མཁྱེན་པའི་སེམས་སྐྱེད་ནི། །སྨོན་ལམ་ཡེ་ཤེས་ལྡན་པ་ཡི། །རྡོ་རྗེ་སྲ་བའི་ལྟེ་བ་ལས། །སེམས་གཞན་གྱིས་ནི་བཟུང་མི་ནུས།།ཐམས་ཅད་མཁྱེན་པ་ཉིད་དུ་མངོན་པར་སེམས་བསྐྱེད་པ། །ཡོན་ཏན་དེ་དང་གཞན་ཀུན་གྱིས་ཀྱང་བརྒྱན་པ་སྟེ། །གང་གིས་བདུད་རྩི་འདྲ་བའི་སེམས་མཆོག་བསྐྱེད་པ་རྣམས། །ཡོན་ཏན་རྒྱ་ཆེན་དེ་ལྟ་ཐོབ་ཅིང་འཐོབ་པར་འགྱུར། །ཞེས་བདག་གིས་ནོར་བཟང་གི་རྟོགས་བརྗོད་དུ་བསྡུས་པ་ཡིན་ནོ། །

བཞི་པ་འཇུག་པའི་ཕན་ཡོན་ཁྱད་པར་དུ་བཤད་པ་ལ། དབྱེ་བ། མཚན་ཉིད། སྨོན་པའི་ཕན་ཡོན། འཇུག་པའི་ཕན་ཡོན་རྒྱས་བཤད། དེས་ན་བྱང་ཆུབ་སེམས་དཔའ་སྡིག་པ་དང་བསོད་ནམས་ཀྱི་ཞིང་ཁྱད་པར་ཅན་དུ་བསྟན་པའོ། །

དང་པོ་དབྱེ་བ་ནི།བྱང་ཆུབ་སེམས་དེ་མདོར་བསྡུས་ན། །རྣམ་པ་གཉིས་སུ་ཤེས་བྱ་སྟེ། །བྱང་ཆུབ་སྨོན་པའི་སེམས་དང་ནི། །བྱང་ཆུབ་འཇུག་པ་ཉིད་ཡིན་ནོ།།  །།ཞེས་གསུངས་ཏེ། བྱང་ཆུབ་སེམས་དེ་མདོར་བསྡུ་ན་སྨོན་འཇུག་རྣམ་པ་གཉིས་སོ། །

གཉིས་པ་མཚན་ཉིད་ནི།འགྲོ་བར་འདོད་དང་འགྲོ་བ་ཡི།བྱེ་བྲག་ཇི་ལྟར་ཤེས་པ་ལྟར།དེ་བཞིན་མཁས་པས་འདི་གཉིས་ཀྱི། །བྱེ་བྲག་རིམ་བཞིན་ཤེས་པར་བྱ།།  །།ཞེས་གསུངས་ཏེ། དེ་ཇི་ལྟ་བུ་ཞེ་ན། ཡུལ་གཞན་དུ་འགྲོ་བར་འདོད་ལ་འགྲོ་བའི་བྱ་བ་དང་བྲལ་བ་ལྟར་བྱང་ཆུབ་འཐོབ་པར་སྨོན་ལ་སྒྲུབ་པའི་བརྩོན་པ་དང་བྲལ་བ་དེ་ནི་སྨོན་པ་བྱང་ཆུབ་ཀྱི་སེམས་དང་། ནམ་སྦྱོར་བས་སྒྲུབ་པར་འདོད་པས་བྱང་ཆུབ་སེམས་དཔའི་སྡོམ་པ་བླངས་པ་ཕྱིན་ཆད་ནི་འཇུག་པའི་བྱང་ཆུབ་ཀྱི་སེམས་སོ། །འགྲེལ་ཆེན་ལས། སེམས་གང་སྨོན་པ་ལས་སྐྱེས་པ་སྦྱིན་སོགས་ལ་འཇུག་པ་དང་བྲལ་བ་དེ་ནི་སྨོན་པ་བྱང་ཆུབ་ཀྱི་སེམས་ཏེ་འདི་ལྟར། འགྲོ་བ་ཐམས་ཅད་སྐྱབ་པའི་ཕྱིར་སངས་རྒྱས་སུ་གྱུར་ཅིག་ཞེས་དང་པོ་ཁོ་ནར་སྨོན་པའི་སེམས་ལྟ་བུའོ། །འཇུག་པ་ཉིད་ལ་སེམས་པའམ་འཇུག་པ་ཉིད་ཀྱི་སེམས་ཏེ་སེམས་དེའི་རང་བཞིན་ཡིན་པའི་ཕྱིར་རོ།།སེམས་སྔ་མ་སྔོན་དུ་སོང་བ་ཉིད་གང་ནས་བཟུང་སྟེ་སྡོམ་པ་ལེན་པ་སྔོན་དུ་འགྲོ་བས་ཚོགས་རྣམས་ལ་རབ་ཏུ་འཇུག་པ་དེ་ནི་འཇུག་པའི་བྱང་ཆུབ་ཀྱི་སེམས་སོ། །བསྟན་པའི་རིམ་པས་རྣམ་པ་གཉིས་ཡིན་ཏེ་དབྱེ་བ་ནི་དེ་དག་ཁོ་ནའོ་ཞེས་བྱ་བར་ཉིད་ཀྱི་སྒྲས་བསྟན་ཏོ། །ཀྱང་གི་སྒྲས་ཕན་ཚུན་སྡུད་བ་ཡིན་ཏེ་གཉི་གའང་བྱང་ཆུབ་ཀྱི་སེམས་ཡིན་པར་བསྟན་ཏོ། །དེས་ནི་སྔ་མ་བྱང་ཆུབ་ཀྱི་སེམས་མ་ཡིན་ནོ་སྙམ་པའི་དོགས་པ་བསལ་བ་ཡིན་ཏེ་དཔའ་བར་འགྲོ་བའི་མདོ་ལས་བཙན་ཐབས་སུ་སེམས་བསྐྱེད་པ་སངས་རྒྱས་ཀྱི་རྒྱུར་བཤད་པ་དང་། སྡོང་བརྒྱན་ལས། བྱང་ཆུབ་ཏུ་སེམས་སྐྱེད་པ་དཀོན་ནོ། །དེ་བས་ཀྱང་བྱང་ཆུབ་ཏུ་འཇུག་པ་དཀོན་ནོ། །ཞེས་སོ། །དེ་ཡང་སྐྱེས་བུ་གང་ཞིག་མངོན་པར་འདོད་པའི་ཡུལ་དུ་ཕྱིན་པར་བྱ་བའི་ཆེད་དུ་འགྲོ་བར་འདོད་པ་ནི་འགྲོ་བར་བསམས་པ་སྟེ་འགྲོ་བ་ཉིད་ནི་མ་ཡིན་ནོ།།ཡང་གཞན་ནི་དེར་ཕྱིན་པར་བྱ་བའི་ཆེད་དུ་འཇུག་པ་སྟེ་འགྲོ་བ་ཉིད་དོ། །ཅི་ལྟར་ནི་ཇི་བཞིན་དུའོ། །དེ་སྒྲུབ་པ་དང་བྲལ་བ་ཡིན་དུ་ཆུག་མོད་ཀྱི་དེ་ལྟར་ནའང་སངས་རྒྱས་ཀྱི་རྒྱུ་ཉིད་དུ་རེ་ཞིག་བཞག་སྟེ། དགེ་བ་གཞན་ལས་ཆེན་པོ་ཡིན་པར། རྟག་པར་ཡང་། འབྲས་བུ་ཆེ་འབྱིན། སོགས་ཀྱི་ཁྱད་པར་དུ་བྱས་པའི་ཕྱིར་ཏེ། རྡོ་རྗེ་ཕ་ལམ་ཆག་ཀྱང་གསེར་གྱི་རྒྱན་ཟིལ་གྱིས་གནོན་པའི་དཔེ་དང་སྦྱར་བའི་ཕྱིར་དང་། རྒྱལ་པོ་ལ་གདམས་པ་ལས། ཁྱོད་སྤྱོད་ལམ་ཅི་བྱེད་ཀྱང་བྱང་ཆུབ་ལ་འདུན་པ་མ་བརྗེད་པ་དང་དགེ་བ་ཐམས་ཅད་ལ་ཡི་རང་ཞིང་། དེ་དག་དཀོན་མཆོག་ཐམས་ཅད་ལ་ཕུལ་ནས་དགེ་བ་སེམས་ཅན་ཐམས་ཅད་དང་ཐུན་མོང་དུ་བྱས་ནས་བྱང་ཆུབ་ཏུ་སྔོས་ཤིག །དེ་ལྟ་ན་ཁྱོད་རྒྱལ་པོའི་བྱ་བ་ཡང་མི་ཉམས་ལ་བྱང་ཆུབ་ཀྱི་ལམ་ཡང་རྫོགས་པར་འགྱུར་རོ། །བྱང་ཆུབ་ཀྱི་སེམས་ཀྱི་རྣམ་སྨིན་ལས་ཁྱོད་ལྷ་མིའི་རྒྱལ་པོ་མཐའ་ཡས་པ་མྱོང་ཡང་བསོད་ནམས་དེའི་ཆ་ཙམ་ཡང་མི་རྫོགས་སོ།།ཞེས་གསུངས་སོ། །དེས་ན་སྤྱོད་པ་དང་བྲལ་བའི་བྱང་ཆུབ་ཀྱི་སེམས་ལ་ཡང་བརྙས་པར་མི་བྱ་སྟེ་དེས་ཀྱང་འཁོར་བའི་བདེ་བ་མཐའ་ཡས་པ་སྐྱེད་པའི་ཕྱིར་རོ། །ཞེས་རྒྱ་ཆེར་བཤད་ཏོ། །འོན་ཀྱང་རྒྱལ་པོ་ལ་གདམས་པ་དེ་ནི་སྤྱོད་པ་དང་བྲལ་བ་མ་ཡིན་པར་མཐོང་སྟེ་སྤྱོད་པའི་གཙོ་བོ་སེམས་ཡིན་ལ། དེ་ལུས་ངག་ཅི་སྤྱོད་ཀྱང་སེམས་བྱང་ཆུབ་ཀྱི་སེམས་དང་།ཡི་རང་དང་། དགེ་བ་གཏོང་བ་དང་། དེ་གཞན་དོན་དུ་བསྔོ་བ་བཞི་དང་ལྡན་པའི་ཕྱིར། དེ་ལྟ་མོད་ཀྱི་རྒྱལ་པོ་ཁྱོད་ནི་བྱ་བ་མང་བྱེད་པ་མང་བས་ཁྱོད་ཀྱིས་བྱང་ཆུབ་སེམས་དཔའི་བསླབ་པ་མཐའ་དག་ལ་སློབ་མི་ནུས་ཀྱིས་འདི་ཙམ་ཞིག་ལ་སློབ་པར་གྱིས་ཤིག་ཞེས་བསླབ་པ་བསྡུས་ཏེ་གསུངས་པ་པྲ ཛིའི་བུ་ལ་ཁྲིམས་ཉིས་བརྒྱ་ལྔ་བཅུ་རྩ་གསུམ་སྒོ་གསུམ་གྱི་ཁ་ན་མ་ཐོ་བ་སྤོང་བར་བསྡུས་ཏེ་བསྟན་པ་ལྟ་བུ་ཡིན་ལ།དགྲ་བཅོམ་རང་རྒྱལ་སེམས་བྲལ་བྱང་ཆུབ་སེམས་དགའ་ན། །དཔའ་བོ་རྟག་ཏུ་མཉམ་བཞག་ཡིན་པར་ཤེས་པར་བྱ། །ཞེས་བྱང་ཆུབ་ཡིད་བྱེད་དང་མ་བྲལ་ན་ཡང་བྱང་ཆུབ་སེམས་དཔའི་སྤྱོད་པ་དག་པ་ཡིན་པའི་ཕྱིར་རོ། །དེས་ན་སངས་རྒྱས་འཐོབ་པ་ལ་རེས་འགའ་སྨོན་པ་དྲག་ཏུ་སྐྱེས་ཤིང་འཐོབ་པར་དགའ་བ་ཡོད་ཀྱང་དེའི་སྤྱོད་པ་སྒོ་གསུམ་གྱིས་མི་སྒྲུབ་པར་གཉུག་མར་གནས་པས་འཚོ་བ་ནི་སྤྱོད་པ་དང་བྲལ་བར་འཇོག་དགོས་སོ། །དཀའ་འགྲེལ་ཆུང་ངུ་ལས་ནི། འགྲོ་བའི་བྱ་བ་ལ་དམིགས་པའི་བློ་གཉིས་པོ་འགྲོ་བའི་བྱ་བ་ཉམས་སུ་མྱོང་མ་མྱོང་གཉིས་ཀར་དུ་ཡོད་ཀྱང་ངོ་བོ་ཐ་དད་པ་ལྟར་བློ་འདི་གཉིས་ཀྱང་སྐྱེ་འཕགས་གཉི་ག་ལ་ཡོད་ཀྱང་ངོ་བོ་ཐ་དད་པར་བཤད་དོ།།

གསུམ་པ་སྨོན་པའི་ཕན་ཡོན་ནི།བྱང་ཆུབ་སྨོན་པའི་སེམས་ལས་ནིའཁོར་ཚེ་འབྲས་བུ་ཆེ་འབྱུང་ཡང་། །ཇི་ལྟར་འཇུག་པའི་སེམས་བཞིན་དུ། །བསོད་ནམས་རྒྱུན་ཆགས་འབྱུང་བ་མིན།།  །།ཞེས་གསུངས་ཏེ། སྨོན་འཇུག་གི་ཕན་ཡོན་གྱི་ཁྱད་པར་ངོས་བཟུང་བའོ། །

བཞི་པ་འཇུག་པའི་ཕན་ཡོན་རྒྱས་བཤད་ལ། ཕན་ཡོན་དངོས་བཤད། དེ་ལུང་གིས་སྒྲུབ་པ། སྨོན་པ་ཕན་ཡོན་དང་ལྡན་པའི་འཐད་པ་གསུམ། འཇུག་པ་ཕན་ཡོན་ཆེ་བའི་འཐད་པ་ལྔ་བཤད་པའོ། །

དང་པོ་ཕན་ཡོན་དངོས་བཤད་ནི།གང་ནས་བཟུང་སྟེ་སེམས་ཅན་ཁམས།མཐའ་ཡས་རབ་ཏུ་སྒྲོལ་བའི་ཕྱིར། །མི་ལྡོག་པ་ཡི་སེམས་ཀྱིས་སུ། །སེམས་དེ་ཡང་དག་བླངས་གྱུར་པ།། །།དེ་ནས་བཟུང་སྟེ་གཉིད་ལོག་གམ། །བག་མེད་གྱུར་ཀྱང་བསོད་ནམས་ཤུགས། །རྒྱུན་མི་འཆད་པར་དུ་མ་ཞིག །ནམ་མཁའ་མཉམ་པར་རབ་ཏུ་འབྱུང་།།  །།ཞེས་གསུངས་ཏེ། འདི་ལ་དཀའ་འགྲེལ་ཆུང་ངུར། གང་ནས་བཟུང་སྟེ་ཞེས་བྱ་བ་སྟེ་ཆོས་ཀྱི་དབྱིངས་མཐོང་ནས་ཕ་རོལ་ཏུ་ཕྱིན་པའི་སྤྱོད་པ་མཚན་ཉིད་པ་ཐོབ་པའི་འོག་ཏུ་ནི་ཆུ་བོའི་རྒྱུན་བཞིན་དུ་གནས་སྐབས་ཐམས་ཅད་དུ་བསོད་ནམས་རྒྱུན་མི་འཆད་པ་ཡིན་ནོ། །ཞེས་དང་།ཡང་བྱང་ཆུབ་སེམས་དཔའི་སྡོམ་པ་མ་བླངས་པའི་སྨོན་ལམ་ནི་སྨོན་པ་ཡིན་ལ་བླངས་པའི་ནི་འཇུག་པ་ཡིན་ནོ།།ཞེས་བྱང་སའི་ཚུལ་ཁྲིམས་ལེའུའི་འགྲེལ་པ་མཁན་རྒྱ་མཚོའི་སྤྲིན་གྱིས་བཤད་པ་ནི། བཏགས་པ་ལ་དགོངས་པའམ་ཡང་ན་འཁྲུལ་བར་ངེས་སོ་ཞེས། སོ་སྐྱེ་ལ་འཇུག་སེམས་མེད་པ་ལྟར་བཤད་ཀྱང་བྱང་སེམས་རྒྱལ་བློན་གྱི་རྩ་ལྟུངདང་ཕམ་པ་དང་འདྲ་བའི་ཆོས་སོགས་འཇུག་སེམས་ཀྱི་སྤང་བྱ་འདི་རྣམས་ནི་ངེས་པར་སོ་སོ་སྐྱེ་བོ་ལ་འབྱུང་ཉེ་བ་ཁོ་ན་ཡིན་པའི་ཕྱིར་དང་། གཞན་དུ་ན་འཇུག་པ་སེམས་སྐྱེད་དང་དོན་དམ་པའི་སེམས་སྐྱེད་གཅིག་པར་འགྱུར་རོ། །དེས་ན་སོ་སོ་སྐྱེ་བོའི་སྐབས་ཁོ་ན་ལ་སྨོན་འཇུག་གཙོ་བོར་བཞག་པ་ཡིན་ལ། དུས་གང་ནས་བཟུང་སྟེ་སེམས་ཅན་ཐམས་ཅད་སྒྲོལ་བའི་ཆེད་དུ་དུས་གསུམ་གྱི་བྱང་ཆུབ་སེམས་དཔའ་ཐམས་ཅད་དང་མཚུངས་པའི་བྱང་ཆུབ་སེམས་དཔའི་བསླབ་བྱ་ལ་སློབ་པར་ཁས་བླངས་ཤིང་སྒྲུབ་འདོད་ཀྱི་བློ་བརྟན་པོར་སྐྱེས་པ་ནི་འཇུག་སེམས་སྐྱེས་པ་ཡིན་ལ། 

དེ་ཕྱིན་ཆད་གཉིད་དང་བརྒྱལ་བ་དང་ར་རོ་བ་སོགས་བག་མེད་པའི་དབང་དུ་གྱུར་ཏེ་གསལ་པོར་མི་དྲན་པའི་གནས་སྐབས་ན་ཡང་བསོད་ནམས་ནམ་མཁའ་དང་མཉམ་པ་རྒྱུན་མི་འཆད་པར་འབྱུང་ན་དེ་ལས་གཞན་པ་དགེ་བའི་འདུན་པ་དང་བཅས་པའི་དུས་ན་ལྟ་ཅི་སྨོས་པའོ། །

གཉིས་པ་དེ་ལུང་གིས་སྒྲུབ་པ་ནི།འདི་ནི་འཐད་པ་དང་བཅས་པར། །ལག་བཟང་གིས་ནི་ཞུས་པ་ལས། །དམན་མོས་སེམས་ཅན་དོན་གྱི་ཕྱིར། །དེ་བཞིན་གཤེགས་པ་ཉིད་ཀྱིས་གསུངས།།  །།ཞེས་གསུངས་ཏེ། དཀོན་མཆོག་བརྩེགས་པའི་འདུས་པ་ཉེར་དྲུག་པ་ལག་བཟང་ངམ་དཔུང་བཟང་གིས་ཞུས་པའི་མདོ་ལས། མཛའ་བོའི་བུ་མོའི་གཏམ་གྱི་སྒོ་ནས་འོག་ནས་འབྱུང་བའི་ཚིགས་སུ་བཅད་པའི་དོན་འདི་དག་དམན་པ་ལ་མོས་པའི་གཉེན་པོར་བཀའ་བསྩལ་བའོ། །ལེགས་བཤད་བསྡུས་པར་ནི། དེ་བཞིན་གཤེགས་པ་ཉིད་ཀྱིས་གསུངས། །གང་གསུངས་ན། ལག་བཟང་། བྱང་ཆུབ་སེམས་དཔའ་རྣམས་ཀྱིས་བྱང་ཆུབ་ཏུ་སེམས་བསྐྱེད་པ་དང་། བྱང་ཆུབ་ཀྱི་སེམས་རྗེས་སུ་དྲན་པ་དང༌། བྱང་ཆུབ་ཀྱི་སེམས་སྒོམ་པ་དང་། བྱང་ཆུབ་ཏུ་སྨོན་པ་དེ་ནི་གཏོང་བ་ཆེན་པོ་གྲངས་མེད་ཅིང་དཔག་ཏུ་མེད་པ་ཡིན་ནོ།།དེ་ཅིའི་ཕྱིར་ཞེ་ན། སེམས་ཅན་ཐམས་ཅད་ལ་ཆོས་ཀྱི་ཆར་སྦྱིན་པར་འདོད་པ་དེ་ནི་གཏོང་བ་ཐམས་ཅད་ཀྱི་ནང་ན་མཆོག་ཡིན་པའི་ཕྱིར་རོ། །ཞེས་གསུངས་པ་འདི་ཁུངས་ཡིན་ནོ། །ཞེས་ཉང་བྲན་དང༌། གཙང་ནག་པ་སོགས་འཆད་པར་བཤད་དོ། །

གསུམ་པ་སྨོན་པ་ཕན་ཡོན་དང་ལྡན་པའི་འཐད་པ་གསུམ་ལ། དམིགས་པ་རྒྱ་ཆེ་བ་དང་། དཀོན་པ་དང་། ཕན་འདོགས་ཆེ་བའི་རྟགས་ཀྱིས་ཕན་ཡོན་ཆེ་བར་སྒྲུབ་པ་ལས། 

དང་པོ་དམིགས་པ་རྒྱ་ཆེ་བ་ནི།སེམས་ཅན་རྣམས་ཀྱི་ཀླད་ནད་ཙམ། །བསལ་ལོ་སྙམ་དུ་བསམས་ན་ཡང་། །ཕན་འདོགས་བསམ་པ་དང་ལྡན་ཏེ། །བསོད་ནམས་དཔག་མེད་ལྡན་འགྱུར་ན།།  །།སེམས་ཅན་རེ་རེའི་མི་བདེ་བ། །དཔག་ཏུ་མེད་པ་བསལ་འདོད་ཅིང་། །རེ་རེའང་ཡོན་ཏན་དཔག་མེད་དུ། །སྒྲུབ་པར་འདོད་པ་སྨོས་ཅི་དགོས།།  །།ཞེས་གསུངས་ཏེ། མཛའ་བོའི་བུ་མོས་མའི་མགོ་ལ་འགོངས་པའི་སེམས་ཅན་སུ་ཡང་འདིར་མ་འོང་ཞིག་དེ་ཐམས་ཅད་ཀྱི་སྡུག་བསྔལ་བདག་གིས་ནོད་དོ། །ཞེས་སྡུག་བསྔལ་ཉི་ཚེ་བ་ཞིག་སེལ་བར་བསམས་པ་ལ་བསོད་ནམས་དཔག་ཏུ་མེད་པ་ཐོབ་ན།

སེམས་ཅན་ཐམས་ཅད་ཀྱི་སྡུག་བསྔལ་ཐམས་ཅད་གཏན་དུ་བསལ་ནས་བདེ་བ་ཐམས་ཅད་སྦྱིན་པར་འདོད་པ་ལ་ལྟ་ཅི་སྨོས་སོ། །

གཉིས་པ་དཀོན་པ་ནི།ཕ་འམ་ཡང་ན་མ་ཡང་རུང་།སུ་ལ་འདི་འདྲའི་ཕན་སེམས་ཡོད། །ལྷ་དང་དྲང་སྲོང་རྣམས་ཀྱང་རུང་། །ཚངས་པ་ལ་ཡང་འདི་ཡོད་དམ།།  །།

སེམས་ཅན་དེ་དག་ཉིད་ལ་སྔོན། །རང་གི་དོན་དུའང་འདི་འདྲའི་སེམས། །རྨི་ལམ་དུ་ཡང་མ་རྨིས་ན། །གཞན་གྱི་དོན་དུ་ག་ལ་སྐྱེ།།  

།།གཞན་དག་རང་གི་དོན་དུ་ཡང་། །མི་འབྱུང་སེམས་ཅན་དོན་སེམས་གང་། །སེམས་ཅན་རིན་ཆེན་ཁྱད་པར་འདི། །སྔ་ན་མེད་པའི་རྨད་ཅིག་འཁྲུངས།།  །།ཞེས་གསུངས་སོ། །

གསུམ་པ་ཕན་འདོགས་ཆེ་བའི་རྟགས་ཀྱིས་ཕན་ཡོན་ཆེ་བར་སྒྲུབ་པ་ནི།འགྲོ་བ་ཀུན་གྱི་དགའ་བའི་རྒྱུ། །སེམས་ཅན་སྡུག་བསྔལ་རྩིར་གྱུར་པ། །རིན་ཆེན་སེམས་ཀྱི་བསོད་ནམས་གང་། །དེ་ལ་ཇི་ལྟར་གཞལ་གྱིས་ལང༌།།  །།ཞེས་གསུངས་པའོ། །

བཞི་པ་འཇུག་པ་ཕན་ཡོན་ཆེ་བའི་འཐད་པ་ལྔ་བཤད་པ། གསུམ་པ་ལ། སྦྱོར་བས་ཟིན་པ། བྱེད་པ་མང་བ། ལན་ལ་མི་ལྟོས་པ། སྒྲུབ་པ་རྒྱ་ཆེ་བའི་རྟགས་ཀྱི་རེ་རེ་ཞིང་ཕན་ཡོན་ཆེ་བ་དང་། དེའི་ཕྱིར་བྱང་ཆུབ་སེམས་དཔའ་རྨད་དུ་བྱུང་བར་བསྟན་པའོ། 

།དང་པོ་ནི།ཕན་པར་བསམས་པ་ཙམ་གྱིས་ཀྱང་།སངས་རྒྱས་མཆོད་ལས་ཁྱད་འཕགས་ན། །སེམས་ཅན་མ་ལུས་ཐམས་ཅད་ཀྱི། །བདེ་དོན་བརྩོན་པ་སྨོས་ཅི་དགོས།། །།ཞེས་གསུངས་ཏེ། ཚད་མེད་པ་སྒོམ་པ་ཙམ་ཡང་བསོད་ནམས་ཆེ་ན་སེམས་ཅན་གྱི་དོན་སྦྱོར་བས་སྒྲུབ་པ་སྨོས་ཅི་དགོས་ཏེ། དཔའས་བྱིན་གྱི་མདོར།སངས་རྒྱས་ཞིང་ནི་མི་གང་གིས། །རིན་ཆེན་བདུན་གྱིས་བཀང་བྱས་ཏེ། །འཇིག་རྟེན་མགོན་ལ་ཕུལ་བ་བས།གང་གིས་ཐལ་མོ་སྦྱར་བྱས་ཏེ། །བྱང་ཆུབ་ཏུ་ནི་སེམས་བསྐྱེད་ན།    གང་ལ་མཐའ་ནི་མ་མཆིས་པའི། །མཆོད་པ་འདི་ནི་ཁྱད་པར་འཕགས། །ཞེས་སོ།

གཉིས་པ་བྱེད་པ་མང་བ་་ནི།སྡུག་བསྔལ་འདོར་འདོད་སེམས་ཡོད་ཀྱང་།།སྡུག་བསྔལ་ཉིད་ལ་མངོན་པར་རྒྱུགབདེ་བ་འདོད་ཀྱང་གཏི་མུག་པས།རང་གི་བདེ་བ་དགྲ་ལྟར་འཇོམས།། 

།།གང་ཞིག་བདེ་བས་ཕོངས་བ་དང་།སྡུག་བསྔལ་མང་ལྡན་དེ་དག་ལ།།བདེ་བ་ཀུན་གྱིས་ཚིམ་པ་དང་། །སྡུག་བསྔལ་ཐམས་ཅད་གཅོད་བྱེད་ཅིང་།།  

།།གཏི་མུག་ཀྱང་ནི་སེལ་བྱེད་པ། །དེ་དང་དགེ་མཚུངས་ག་ལ་ཡོད། །དེ་འདྲའི་བཤེས་ཀྱང་ག་ལ་ཡོད། །བསོད་ནམས་དེ་འདྲའང་ག་ལ་ཡོད།།  །།ཅེས་གསུངས་ཏེ། ཕན་པ་དང་མི་ཕན་པ་འཐོབ་སྤོང་ལ་སེམས་ཅན་རང་རང་མཁས་མོད་གཞན་གྱིས་བྱར་ཅི་ཡོད་ཅེ་ན།སེམས་ཅན་དེ་རྣམས་ཀྱིས་བདེ་བ་དང་སྡུག་བསྔལ་ངོས་མ་ཟིན་ཞིང་། སྡུག་བསྔལ་གྱི་རྒྱུ་ལ་བདེ་བར་འཁྲུལ་བ་དབུལ་བ་སྤོང་བའི་ཕྱིར་ནོར་རྐུ་བ་སོགས་ཕྱིན་ཅི་ལོག་ཏུ་སྤྱོད་པས་སྡུག་བསྔལ་འབའ་ཞིག་འགྲུབ་པ་དེ་རྣམས་ལ་བདེ་བ་སྟེར་བ་དང་། སྡུག་བསྔལ་འཇོམས་པ་དང་གཏི་མུག་གི་བློ་སེལ་བར་ནུས་ན་དེ་བས་ལྷག་པའི་དོན་དང་དགེ་བ་གཞན་ག་ལ་ཡོད་དེ་ཕན་འདོགས་པའི་བཤེས་དེ་འདྲ་བ་ནི་གཞན་ཡོད་པ་མིན་ནོ། །

གསུམ་པ་ལན་ལ་མི་ལྟོས་པ་ནི།ཕན་བཏགས་ལན་ལྡོན་གང་ཡིན་པ།དེ་ཡང་རེ་ཞིག་བསྔགས་འོས་ན། མ་བཅོལ་ལེགས་པར་བྱེད་པ་ཡི། །བྱང་ཆུབ་སེམས་དཔའ་སྨོས་ཅི་དགོས།།  །།ཞེས་གསུངས་སོ། །

བཞི་པ་སྒྲུབ་པ་རྒྱ་ཆེ་བའི་རྟགས་ཀྱི་རེ་རེ་ཞིང་ཕན་ཡོན་ཆེ་བ་ནི།འགྲོ་བ་ཉུང་ཟད་ནར་མའི་ཟས་སྦྱོར་དང་། །སྐད་ཅིག་ཟས་ཙམ་སྦྱིན་པར་བྱེད་པ་དང་། །བརྙས་བཅས་ཉིན་ཕྱེད་འགྲངས་པར་བྱེད་པ་ཡང་།དགེ་བ་བྱེད་པ་ཡིན་ཞེས་སྐྱེ་བོས་བཀུར།།  །།ཞེས་གསུངས་ཏེ། མི་རྣམས་ཞིང་དམན་པ་འགྲོ་བ་ཉུང་ཟད་ལ་དང་། དུས་དམན་པ་ལན་གཅིག་གམ་འགའ་ཟུང་ཙམ་དང་། དངོས་པོ་དམན་པ་ཟས་སྐོམ་ཙམ་དང་། སྦྱོར་བ་དམན་པ་བརྙས་པ་དང་བཅས་ཤིང་མ་གུས་ལ་ང་རྒྱལ་བ་དང་།ཕན་འདོགས་དམན་པ་ཉིན་ཕྱེད་ཙམ་འགྲངས་པ་སྟེ་དེ་ཙམ་བྱིན་པ་ལ་ཡང་དགེ་བ་བྱེད་པར་བཀུར་ན་བྱང་ཆུབ་སེམས་དཔའ་ནི་དེ་ལྟ་བུ་མ་ཡིན་ནོ། །

ལྔ་པ་དེའི་ཕྱིར་བྱང་ཆུབ་སེམས་དཔའ་རྨད་ཏུ་བྱུང་བར་བསྟན་པ་ནི།སེམས་ཅན་གྲངས་མཐའ་ཡས་ལ་ཡུན་རིང་དུ།བདེ་བར་གཤེགས་ཀྱི་བདེ་བ་བླ་ན་མེད། །ཡིད་ལ་བསམས་པ་མཐའ་དག་རྫོགས་བྱེད་པ། །རྟག་ཏུ་སྦྱིན་པ་ལྟ་ཞིག་སྨོས་ཅི་དགོས།།  །།ཞེས་གསུངས་ཏེ། དེ་དག་ལྔ་ལས་ཟློག་པའི་དགེ་བ་བྱེད་པ་དེ་ནི་བསམ་གྱིས་མི་ཁྱབ་པ་སྟེ། སྲེད་མེད་ཀྱི་བུས་ཞུས་པ་ལས། ཡོད་དེ་ཡོད་ན་ལག་པ་འདོད་པ་ལ་ལག་པ་སྦྱིན་པར་བྱེད་དོ། །ཞེས་སོགས་གསུངས་སོ། །

ལྔ་པ་དེས་ན་བྱང་ཆུབ་སེམས་དཔའ་སྡིག་པ་དང་བསོད་ནམས་ཀྱི་ཞིང་ཁྱད་པར་ཅན་དུ་བསྟན་པ་ནི།གང་ཞིག་དེ་འདྲའི་རྒྱལ་སྲས་སྦྱིན་བདག་ལ། །གལ་སྟེ་ངན་སེམས་སྐྱེད་པར་བྱེད་ན་དེ། །ངན་སེམས་བསྐྱེད་པའི་གྲངས་བཞིན་བསྐལ་པར་ནི། །དམྱལ་བར་གནས་པར་འགྱུར་ཞེས་ཐུབ་པས་གསུངས།།  །།འོན་ཏེ་གང་ཞིག་ཡིད་རབ་དང་བྱེད་ན། །དེ་ཡི་འབྲས་བུ་དེ་བས་ལྷག་པར་འཕེལ། །རྒྱལ་སྲས་རྣམས་ལ་དོ་གལ་ཆེན་པོས་ཀྱང་།།སྡིག་པ་མི་འབྱུང་དགེ་བ་ངང་གིས་འཕེལ།།  །།གང་ལ་སེམས་ཀྱི་དམ་པ་རིན་ཆེན་དེ། །སྐྱེས་པ་དེ་ཡི་སྐུ་ལ་ཕྱག་འཚལ་ཞིང་། །གང་ལ་གནོད་པ་བྱས་ཀྱང་བདེར་འབྲེལ་བ། །བདེ་བའི་འབྱུང་གནས་དེ་ལ་སྐྱབས་སུ་མཆིས།།  །།ཞེས་གསུངས་ཏེ། དད་པའི་སྟོབས་སྐྱེས་པ་ལ་འཇུག་པ་ཕྱག་རྒྱའི་མདོ་ལས། འཇམ་དཔལ་རིགས་ཀྱི་བུའམ་རིགས་ཀྱི་བུ་མོ་གང་ལ་ལས་གངྒཱའི་ཀླུང་གི་བྱེ་མ་སྙེད་ཀྱི་མཆོད་རྟེན་བཤིག་པའམ་བསྲེགས་ལ་རིགས་ཀྱི་བུའ མ་རིགས་ཀྱི་བུ་མོ་གཞན་གང་ཞིག་གིས་ཐེག་པ་ཆེན་པོ་ལ་མོས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ལ་གནོད་སེམས་དང་། ཐ་བ་དང་། ཁོང་ཁྲོ་བའི་སེམས་བསྐྱེད་ཅིང་སྤྱོས་ཏེ་བརྒྱད་ན། འདི་ནི་དེ་བས་ཆེས་གྲངས་མེད་པའི་སྡིག་པ་སྐྱེ་བར་འགྱུར་རོ། །དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་ལས་འཁྲུངས་པ་ནི་སངས་རྒྱས་སོ། །སངས་རྒྱས་ལས་བྱུང་བ་ནི། མཆོད་རྟེན་དང་བདེ་བའི་ཡོ་བྱད་ཐམས་ཅད་དང་ལྷའི་རིས་ཐམས་ཅད་དོ་བྱང་ཆུབ་སེམས་དཔའ་ལ་དམ་པ་མ་ཡིན་པར་བྱས་ན་སངས་རྒྱས་ཐམས་ཅད་ལ་དམ་པ་མ་ཡིན་པར་བྱས་པར་འགྱུར་རོ། །བྱང་ཆུབ་སེམས་དཔའ་ལ་དམ་པར་བྱས་ན་སངས་རྒྱས་ཐམས་ཅད་ལ་དམ་པར་བྱས་པར་འགྱུར་རོ། །ཞེས་དང་།རབ་ཞི་རྣམ་ངེས་ཀྱི་མདོར། འཇམ་དཔལ་བྱང་ཆུབ་སེམས་དཔའས་བྱང་ཆུབ་སེམས་དཔའ་ལ་ཁོང་ཁྲོ་བའི་སེམས་བསྐྱེད་ཅིང་བརྙས་པའི་སེམས་བསྐྱེད་པ་དེ་སྲིད་དུ་དེས་བདག་བསྐལ་པར་དམྱལ་བར་གནས་པར་བྱ་དགོས་སོ་ཞེས་གོ་ཆ་བགོ་བར་བྱའོ། །ཞེས་སོ། །གལ་ཏེ་དེ་བཞིན་གཤེགས་པ་ལ་ངན་སེམས་ཀྱི་ཁྲག་ཕྱུང་བས་ཀྱང་དེ་ལྟར་སྨིན་པར་མ་བཤད་ལ། འཇིག་རྟེན་གསུམ་ན་དེ་བཞིན་གཤེགས་པ་ལས་ལྷག་པ་མེད་ན་འདི་ཇི་ལྟར་རིགས་ཅེ་ན། དེ་བཞིན་གཤེགས་པ་ལ་སུས་ཀྱང་ངན་སེམས་སྐྱེད་པར་མི་ནུས་ཏེ་བསྐལ་པ་གྲངས་མེད་པར་སེམས་ཅན་ཐམས་ཅད་ལ་བྱམས་པའི་ཐུགས་བསྒོམས་པའི་ཕྱིར་འདིའི་སྐུ་ལ་མཚོན་གྱིས་མི་ཚུགས་སོ། །ཞེས་བསྟན་པའི་ཕྱིར་དང་། འདིར་ལས་ཀྱི་རྣམ་སྨིན་ཀྱང་དངོས་པོ་ལ་མ་བསྟན་སྟེ་སངས་རྒྱས་རྣམས་ནི་ལས་ཀྱི་རྣམ་སྨིན་དང་བྲལ་བའི་ཕྱིར་རོ།དེས་ན་གདུལ་བྱ་འདུལ་བའི་ཕྱིར་སྐབས་ཕྱེ་སྟེ་དྲང་དོན་དུ་བསྟན་གྱི་ངེས་པའི་དོན་མ་ཡིན་ནོ། །བྱང་ཆུབ་སེམས་དཔའ་ལ་གནོད་པ་བྱས་བས་ནི་སངས་རྒྱས་ཉིད་རྩ་བ་དང་བཅས་པ་བཅོམ་ཞིང་ཉེ་བར་བཅོམ་པ་ཡིན་ཏེ། ལྷ་དང་བཅས་པའི་འཇིག་རྟེན་གྱི་དོན་ཉེ་བར་བཅོམ་པར་འགྱུར་བའི་ཕྱིར་རོ། །

འོན་ཀྱང་བྱང་ཆུབ་སེམས་དཔའ་ལ་དད་ན་བསོད་ནམས་དེ་བས་ཀྱང་ཆེས་ལྷག་པར་སྐྱེ་སྟེ། འཇམ་དཔལ་གལ་ཏེ་ཡོངས་སུ་བརྟག་པ་ཉེ་བར་བཟུང་སྟེ་ཕྱོགས་བཅུའི་འཇིག་རྟེན་གྱི་ཁམས་ཀྱི་སེམས་ཅན་ཐམས་ཅད་ཀྱི་མིག་བཏོན་པར་གྱུར་ལ། ཡང་ཡོངས་སུ་བརྟག་པ་ཉེ་བར་བཟུང་སྟེ། གལ་ཏེ་རིགས་ཀྱི་བུའ མ་རིགས་ཀྱི་བུ་མོ་བྱམས་པའི་སེམས་ལ་གནས་པ་འགའ་ཞིག་གིས་དེ་དག་ཐམས་ཅད་ཀྱི་མིག་སྐྱེད་པར་བྱེད་པ་དེ་བས་འཇམ་དཔལ་རིགས་ཀྱི་བུའ མ་རིགས་ཀྱི་བུ་མོ་གང་གཞན་ཞིག་གིས་ཐེག་པ་ཆེན་པོ་ལ་མོས་པའི་བྱང་ཆུབ་སེམས་དཔའ་ལ་སེམས་དང་བས་ལྟ་ན་འདི་ནི་དེ་བས་ཆེས་བསོད་ནམས་ལྷག་པར་སྐྱེའོ། །ཞེས་སོ། །དོ་གལ་ཆེན་པོས་ཞེས་སོགས། འཆད་ལུགས་གཉིས་ཏེ། འགྲེལ་ཆེན་དང་། བི་བྷུ་ཏིས་ནི། བྱང་ཆུབ་སེམས་དཔའི་སྒོ་གསུམ་གྱི་སྤྱོད་པ་མཐའ་དག་དང་བས་བསྐྱེད་པའི་ཕྱིར་དང་། བྱང་ཆུབ་ཀྱི་སེམས་ཀྱི་མཐུ་ལས་ཡིན་པའི་ཕྱིར། བྱང་ཆུབ་སེམས་དཔའ་རྣམས་ལ་འགའ་ཞིག་གིས་གནོད་པ་བྱེད་པའི་སེམས་སྐྱེ་བར་མི་འགྱུར་ཏེ། འཇམ་དཔལ་གྱི་རྣམ་ཐར་ལས། རིན་པོ་ཆེའི་རྒྱལ་པོ་ཡིད་བཞིན་གྱི་ནོར་བུ་ཅོད་པན་ལ་ཐོགས་པའི་ཀླུའི་རྒྱལ་པོ་རྣམས་ལ་ཕ་རོལ་གྱི་འཇིགས་པ་དང་གནོད་པ་མི་འབྱུང་ངོ་། །དེ་བཞིན་དུ་བྱང་ཆུབ་ཀྱི་སེམས་དང་སྙིང་རྗེ་ཆེན་པོའི་རྒྱལ་པོའི་ཡིད་བཞིན་གྱི་ནོར་བུ་ཅོད་པན་ལ་བཅིངས་པའི་བྱང་ཆུབ་སེམས་དཔའ་ལ་ངན་སོང་དང་ངན་འགྲོ་ཕ་རོལ་གྱི་འཇིགས་པ་དང་གནོད་པ་མི་འབྱུང་ངོ༌། །ཞེས་གསུངས་པ་ཡིན་ན་དེའི་ཕྱིར་དེ་རྣམས་ལ་དོན་མ་ཡིན་པ་འཕེལ་བའི་འབྲས་བུ་རྩུབ་པ་ཅིའི་ཕྱིར་འབད་ཅིང་རྩོལ་བར་བྱེད། དེའི་ཕྱིར་དེ་རྣམས་ལ་དགའ་བ་དང་དང་བ་དང་མཆོག་ཏུ་དགའ་བ་ངང་གིས་སྐྱེའོ་ཞེས་འཆད་ཀྱང་། ལུང་དེ་འབྱོར་བར་མ་མཐོང་སྟེ་ངན་སོང་དང་ངན་འགྲོའི་འཇིགས་པ་མི་འབྱུང་ཞེས་མི་ཁོམ་པར་མི་སྐྱེ་བའི་དོན་ཅན་དུ་སྣང་ལ། འདིར་ནི་བྱང་ཆུབ་སེམས་དཔའ་ལ་གཞན་གྱིས་གནོད་པ་བྱེད་མི་ནུས་པའི་ལུང་འདྲེན་རིགས་པའི་ཕྱིར་རོ། །འོན་ཀྱང་བྱང་ཆུབ་སེམས་དཔའ་བྱམས་པའི་རང་བཞིན་ཅན་ཉིད་ཀྱིས་མཐོང་བས་ཀྱང་ཞེ་སྡང་ཞི་ཞིང་དགའ་བ་སྐྱེ་བ་ཤས་ཆེ་བས་བྱང་ཆུབ་སེམས་དཔའ་ལ་གནོད་པའི་བློ་སྐྱེ་བ་ཉུང་བར་བཤད་ན་རུང་ངོ་། །འོ་ན་སྟོན་པ་བྱང་ཆུབ་སེམས་དཔའི་དུས་ལྷས་བྱིན་གྱིས་རྟག་ཏུ་གནོད་པ་བྱེད་པ་སོགས་ཅི་ཞིག་ཞེ་ན། དེ་ནི་སྔོན་བྲམ་ཟེ་རྒྱ་མཚོའི་རྡུལ་གྱི་ཚེ་འཚོ་པ་བ་ཞིག་གིས་སྤྱོད་པའི་གྲོགས་བགྱིད་པར་སྨོན་ལམ་བཏབ་སྟེ་ཁྱོད་སྦྱིན་པ་ལ་སྤྱོད་པ་ན། བདག་གིས་མགོ་དང་རྒྱལ་སྲིད་སོགས་གཞན་གྱིས་སློང་མི་ནུས་པ་སློང་ཞིང་སྟེར་ལ། དེས་ཁྱོད་ཀྱི་བསམ་པ་རྫོགས་པར་གྱུར་ཅིག་སོགས་ནས་ཁྱོད་བཟོད་པ་ལ་སྤྱོད་པ་ན་བདག་གིས་གཞི་མེད་པར་ཁྱོད་ཀྱི་ཡན་ལག་དང་ཉིང་ལག་དང་སྲོག་གི་བར་དུ་གཅོད་ཅིང་། དེས་ཁྱོད་འཁྲུག་པ་མེད་པར་བཟོད་པ་ཡོངས་སུ་དག་སྟེ་ཕ་རོལ་ཏུ་ཕྱིན་པ་མྱུར་དུ་རྫོགས་པར་གྱུར་ཅིག། ཞེས་དང་། འཁོར་གཞན་མང་པོས་ཀྱང་དེ་དང་མཐུན་པར་སྨོན་ལམ་བཏབ་པའི་དབང་གིས་ཡིན་གྱི། གཞན་དུ་ན་བྱང་ཆུབ་སེམས་དཔའ་ལ་སྡང་བས་བལྟས་པའི་རྣམ་སྨིན་མཐའ་ཡས་པས་ཚེ་རབས་ཐམས་ཅད་དུ་རྗེས་སུ་འབྲང་བར་ག་ལ་འགྱུར། གཞན་ཡང་གླང་པོ་ཆེའི་ཕྲ་བ་ནི་གླང་པོ་ཆེ་ཉིད་ཀྱིས་བཟོད་ཀྱི་བོང་བུས་མི་བཟོད་དོ། །དེ་བཞིན་དུ་བྱང་ཆུབ་སེམས་དཔའ་ལ་བྱང་ཆུབ་སེམས་དཔའ་ཉིད་ཀྱིས་གནོད་པར་བྱེད་ཀྱི་གཞན་གྱིས་གནོད་པ་བྱེད་མི་ནུས་སོ། །ཞེས་གསུངས་པའི་ཕྱིར།འོན་ཀྱང་བྱང་ཆུབ་སེམས་དཔའ་ཉམས་པར་ཡང་འདིས་བྱེད་དེ། དཔེར་ན། རྡོ་རྗེ་ཕ་ལམ་ནི་རྡོ་རྗེ་ཕ་ལམ་མ་ཡིན་པས་གཅོག་པར་མི་ནུས་སོ། །དེ་བཞིན་དུ་བྱང་ཆུབ་སེམས་དཔའ་ཡང་བྱང་ཆུབ་སེམས་དཔའ་གཞན་ལ་གནོད་པ་བྱས་པ་མ་ཡིན་པས་ཉམས་པར་མི་ནུས་སོ། །ཞེས་སོགས་བཤད་དོ། །དགེ་བའི་ལྷས་ནི། གཞན་གྱིས་གནོད་པ་བྱས་ཀྱང་དེ་བྱང་ཆུབ་སེམས་དཔའ་ལ་གནོད་པར་མི་འགྱུར་བའི་དོན་དུ་འཆད་ལ། འདི་ནི་ཕན་གནོད་ནི་ཀུན་ཏུ་བཏགས་པ་ཙམ་ལས་རང་གི་ངོ་བོས་ཅི་ཡང་མ་ཡིན་ལ། བྱང་ཆུབ་སེམས་དཔའ་རྣམས་ཀྱིས་ཆོས་རྣམས་ཀྱིས་ངོ་བོ་ཉིད་གང་ལས་མི་འདའ་བ་འདི་དག་གཟིགས་པའི་ཕྱིར་དང་། ཕན་གནོད་ཀྱི་ཡུལ་བདག་ཏུ་འཛིན་པ་མི་མངའ་བའི་ཕྱིར་དང༌། ཆོས་ཐམས་ཅད་ནི་རྒྱུ་རྐྱེན་གྱི་རྟེན་ཅིང་འབྲེལ་བར་འབྱུང་བ་འཁྲུལ་འཁོར་གྱི་སྐྱེས་བུའི་བྱ་བ་ལྟར་གཟིགས་པའི་ཕྱིར་དང༌། ཐམས་ཅད་ཀྱང་ཡང་དག་པའི་མཐའ་དང་། ངོ་བོ་ཉིད་ཀྱིས་མཚུངས་ཤིང་མཉམ་པར་གཟིགས་པའི་ཕྱིར་ན་ཕན་གནོད་དུ་བཏགས་པ་འདི་དག་ནི་བྱེ་མའི་ཁང་བུ་ལ་ཞེན་པའི་བྱིས་པའི་སྤྱོད་ཡུལ་ན་བྱེ་མའི་ཁང་བུ་ཞིག་པ་དང་མ་ཞིག་པ་ལྟ་བུ་ཡིན་གྱི་དེ་དཔྱོད་ལྡན་རྒན་པོའི་ངོར་མ་ཡིན་པ་ལྟར་རོ། །དེ་ལྟ་མོད་ཀྱི་སུ་ཞིག་ཁྲོས་འཁྲུགས་ཏེ་གནོད་པའི་རྣམ་པ་ཐམས་ཅད་བྱང་ཆུབ་སེམས་དཔའ་ལ་བྱེད་པ་ན་བྱང་ཆུབ་སེམས་དཔའ་དེ་གནོད་པར་རྟོག་པ་དང་ཁོན་དུ་འཛིན་པ་མི་མངའ་མོད་ཀྱང་དེ་ཉིད་ཁོ་ནས་དགེ་བའི་ཆོས་མཐའ་ཡས་པ་འཕེལ་བར་བྱེད་དེ་འདི་ལྟར་བདག་གཞན་མ་གཟིགས་པའི་ཤེས་རབ་དང་། ཆོས་ཐམས་ཅད་ངོ་བོ་ཉིད་ཀྱིས་མཉམ་པ་དང་། དེ་ལྟར་མ་ཤེས་པ་ལ་ལྷག་པར་བརྩེ་བ་དང་། སེམས་ཅན་གྱི་ངོ་བོར་མ་ཞུགས་པའི་འཁྲུལ་པ་གློ་བུར་བ་འདི་དག་བདག་གིས་སྦྱང་བར་ནུས་སོ་ཞེས་སྙིང་སྟོབས་དང༌། དེའི་ཕྱིར་སེམས་ཅན་ཐམས་ཅད་ཀྱི་ཉེས་པ་འདི་དག་བདག་གིས་བསལ་བར་བྱའོ་ཞེས་བྱང་ཆུབ་ཀྱི་སེམས་ཏེ་གཉེན་པོའི་ཕྱོགས་ཐམས་ཅད་མེ་ལ་བུད་ཤིང་བསྣན་པ་ལྟར་སྐྱེ་བའི་རྒྱུར་འགྱུར་བའི་ཕྱིར། འདི་ནི་ཤིན་དུ་འཆད་པར་རིགས་སོ། །དེས་ན་སྔ་མས་ནི། རྒྱལ་སྲས་རྣམས་ལ་དོ་གལ་ཆེན་པོས་ཀྱང་གཞན་གྱིས་གནོད་པའི་བློ་སྐྱེ་བར་དཀའ་བས་སྡིག་པ་བྱེད་པ་འབྱུང་རིང་ལ། ཡུལ་ཁྱད་པར་ཅན་དུ་མཐོང་ནས་བཀུར་སྟི་བྱས་པ་ལ་སོགས་པའི་དགེ་བ་ལྷག་པར་འཕེལ་ལོ། །ཞེས་འབྲུ་བསྣན་ཞིང༌། ཕྱི་མས་ནི་རྒྱལ་སྲས་རྣམས་ལ་ནི་གཞན་གྱིས་དོ་གལ་ཆེན་པོའི་སྒོ་ནས་གནོད་པར་རློམ་པས་ལུས་སྲོག་འཇིག་པ་སོགས་བྱས་ཀྱང་བྱང་ཆུབ་སེམས་དཔའ་དེའི་རྒྱུད་དཀྲུག་པར་མི་ནུས་ཤིང་སླར་དགེ་བའི་བློ་མཐའ་ཡས་པ་སྐྱེད་པའི་གྲོགས་བྱེད་དོ། །ཞེས་འབྲུ་གཉེར་བའོ། །

མདོར་ན་བྱང་ཆུབ་ཀྱི་སེམས་ཁོ་ན་ཕན་ཡོན་མཐའ་ཡས་པར་གཟིགས་པས་བྱང་ཆུབ་སེམས་ལ་ཁོང་དུ་ཆུད་མི་ནུས་པའི་ངོ་མཚར་བ་སྐྱེས་ནས་དེ་གང་གི་རྒྱུད་ལ་སྐྱེས་པས་བྱང་ཆུབ་སེམས་དཔའ་དང་སངས་རྒྱས་སུ་འཇོག་པ་དེ་ལ་བདག་ཕྱག་འཚལ་ལོ་ཞེས་གློ་བུར་དུའང་ཆེད་དུ་བརྗོད་པར་མཛད་ལ། བྱང་ཆུབ་སེམས་དཔའ་ལ་གནོད་པ་བྱས་ཀྱང་གནོད་པའི་རྐྱེན་དེ་ཉིད་ཁོ་ན་དེས་རྗེས་སུ་འཛིན་པའི་རྒྱུར་གྱུར་ཏེ་མཐར་ཐུག་བྱང་ཆུབ་ཀྱི་བདེ་བར་འབྲེལ་པར་མཛད་པ་མདོར་ན་ཕན་གནོད་ཅིས་འབྲེལ་ནའང་དོན་ཆེན་པོ་དང་ལྡན་པས་བདེ་བའི་འབྱུང་གནས་སུ་གྱུར་པ་དེ་ལ་ཧ་ཅང་ངོ་མཚར་བས་སྐབས་མ་ཡིན་པར་ཡང་བསྟོད་པའི་ཚིག་བརྗོད་པའོ། །འདི་ནི་འགྲེལ་ཆེན་ལས། དེ་ལ་གནོད་པ་བྱེད་པར་བརྒྱ་ལམ་ན་ནུས་ཀྱང་དེ་ཉིད་རྒྱུ་མཚན་དུ་བྱས་ནས་རྒྱུ་འགའ་ལས་དེ་ལ་དད་པ་སྐྱེ་བས་མྱ་ངན་ལས་འདས་པའི་བདེ་བ་དང་འབྲེལ་བ་གནོད་སྦྱིན་ལྔས་བྱམས་པའི་སྟོབས་ལ་བཞིན་ནོ། །ཡང་ན། གང་དག་བདག་ལ་ཁ་ཟེར་རམ། །སོགས་སྨོན་ལམ་གྱི་དབང་གིས་མཐར་བདེ་བར་འབྲེལ་བ་དང་། ཡང་བུ་སྡུག་པས་རྩེད་མོ་བྱས་པ་ལྟར་གཟིགས་ནས་ཐུགས་རྗེ་ཆེན་པོས་བདེ་བའི་རྒྱུར་འགྱུར་བ་བཟོད་ལེ་ལས་འཆད་པ་ལྟར་རོ། །ཞེས་འཆད་དོ། །བྱང་ཆུབ་སེམས་དཔའ་ལ་ངན་སེམས་སྐྱེས་པས་ཀྱང་དམྱལ་བར་འཕེན་པ་དང་གནོད་པ་བྱས་པས་བདེ་བར་འབྲེལ་བ་འགལ་ལོ་ཞེ་ན། དགེ་བའི་ལྷས་ནི། གནས་སྐབས་ཐ་དད་དེ་དང་པོར་ངན་སེམས་ལས་རྣམ་སྨིན་སྡུག་བསྔལ་མྱོང་ཡང་ཕྱིས་འབྲེལ་བའི་རྒྱ་ལས་ཐར་བར་འགྱུར་བའོ། །ཞེས་བཤད་ལ།ལེགས་བཤད་བསྡུས་པར་ནི། རྣམ་སྨིན་གྱི་འབྲས་བུ་ཚེ་ཕྱི་མ་སྡུག་བསྔལ་མྱོང་ཡང་སྐྱེས་བུ་བྱེད་འབྲས་ཚེ་འདིར་བདེ་བ་དང་འབྲེལ་བ་སྟེ་བྱང་ཆུབ་སེམས་དཔའ་རྣམས་ནི་ད་ལྟ་ནས་གནོད་ལན་དུ་ཕན་འདོགས་པའི་ཕྱིར་རོ། །ཡང་ན་གནོད་པ་བྱས་པས་གནས་སྐབས་རྣམ་སྨིན་སྡུག་བསྔལ་མྱོང་ཡང་ནམ་ཞིག་ན་དེའི་ཐུགས་རྗེ་དང་། སྨོན་ལམ་གྱིས་འདྲེན་པ་སྟེ། བཟོད་སྨྲའི་སྐྱེས་རབས་བཞིན་ནོ། །ཡང་ན་ངན་སེམས་ཡོད་པའི་གནོད་པ་བྱས་ན་སྡུག་བསྔལ་མྱོང་ཡང་ངན་སེམས་མེད་པའི་གནོད་པས་བདེ་བར་འབྲེལ་ཏེ། བྱམས་པའི་སྟོབས་ཀྱི་སྐྱེས་རབས་བཞིན་ནོ། །ཞེས་བཤད་ཀྱང་འདི་འདྲ་བ་དག་རིགས་པར་མི་ཆེ་སུ།།གནོད་སྦྱིན་ལྔས་ཤ་ཁྲག་སློང་པའང་ངན་སེམས་མེད་པ་མིན་ཏེ། ཡུལ་དེའི་སེམས་ཅན་སུའི་ཡང་མདངས་དབྲོག་པར་མ་ནུས་པའི་རྒྱུ་རྒྱལ་པོའི་བྱམས་པ་ཡིན་པར་གོ་ནས་རྒྱལ་པོ་ལ་མི་བཟོད་པ་སྐྱེས་ཤིང་དེ་སྦྱིན་བ་ལ་དགའ་བས་བདག་གིས་གནོད་པར་ནུས་སོ་ཡང་སྙམ་ནས་ཟས་སློང་ཞིང་དེས་གཞན་གྱི་ཤ་ཁྲག་བྱིན་ན་ཉིན་རེ་ཞིང་ཡང་སྟེར་བར་འགྱུར་བས་བདག་ཅག་གི་དོན་དེ་ཉིད་དོ་སྙམ་པ་དང༌། དེ་ཉིད་ཀྱིས་བྱིན་ན་རྒྱུ་དེས་རྒྱལ་པོ་བསད་པར་ནུས་སོ་སྙམ་ནས་ཕྲག་དོག་དང་བརྐམ་པ་དང་གླགས་ལྟ་བའི་བློས་བསླངས་པར་བཤད་པའི་ཕྱིར་རོ།ཡང་ངན་སེམས་མེད་པའི་གནོད་པའང་འགྲུབ་པར་དཀའ་སྟེ་ངན་སེམས་ནི་གནོད་པར་འདོད་པ་ཡིན་ལ། གནོད་་པར་འདོད་པ་མེད་ན་གནོད་པ་མི་བྱེད་པའི་ཕྱིར། དེས་ན་ཕན་གནོད་ནི་བྱེད་ལས་ཀྱིས་མི་འཇོག་གི་བསམ་པས་འཇོག་པ་སྟེ། རྒྱུ་འདིས་འདི་བསད་པར་བྱའོ་སྙམ་ནས་ཟས་སྟེར་གོས་བསྐོན་ནའང་གནོད་པར་འཇོག་ལ། འདིའི་ནད་བསལ་བར་བྱའོ་སྙམ་ནས་མེ་བཙའ་དང་ཐུར་མ་འདེབས་ཀྱང་ཕན་པར་འཇོག་པའི་ཕྱིར། འོན་ཀྱང་ཡུལ་དེ་ལ་ཕན་གནོད་དུ་བསམས་ནས་བྱས་ཀྱང་དེར་མ་གྱུར་པ་ནི་ཡོད་དོ། །བཟོད་སྨྲའི་སྐྱེས་རབས་བཞིན་ཞེས་པ་ལའང་ཐེག་ཆེན་ཐུན་མོང་མ་ཡིན་པ་ལྟར་ན་དེ་དག་སྔོན་གྱི་སྨོན་ལམ་གྱི་སྤྱོད་པའི་གྲོགས་ཡིན་ལ། གནས་སྐབས་གདུལ་བྱ་ཁ་ཅིག་ལ་ངན་སོང་དུ་སོང་བར་སྟོན་ཡང་དེ་གནས་ཚུལ་མིན་ཏེ་ཕ་རོལ་ཏུ་ཕྱིན་པ་དྲུག་གི་གྲོགས་བྱ་བར་འདོད་པ་ཁོ་ནས་གྲོགས་བྱས་ཏེ་དགེ་བ་འཕེལ་བར་བྱས་པས་གྲོགས་བྱེད་པོ་ངན་སོང་དུ་འགྲོ་བ་མི་སྲིད་པའི་ཕྱིར། ཚེ་ཕྱི་མར་སྡུག་བསྔལ་མྱོང་ཡང་ད་ལྟ་བདེ་བ་མྱོང་བས་བདེ་བར་འབྲེལ་བར་བཞག་ན་ཧ་ཅང་ཐལ་ཆེས་ཏེ་ཚོང་པ་བཅོམ་པ་དང་ཡོ་བྱད་ཕྲོགས་པའང་བདེ་བར་འབྲེལ་བར་ཐལ་བའི་ཕྱིར་རོ། །བཤད་པ་དང་པོ་ཡང་ཧ་ཅང་རྒྱུ་མཚན་མི་བཟང་ལ། དེས་ན་དེ་འདྲའི་རྒྱལ་སྲས་སོགས་ནི་ངེས་པའི་དོན་ཏེ་བྱང་ཆུབ་སེམས་དཔའ་ནི་ལྷ་དང་བཅས་པའི་འཇིག་རྟེན་གྱི་རྟེན་གནས་གཅིག་པུ་ཡིན་པས་དེ་ལས་གཉན་པའི་ཞིང་གཞན་མེད་པའི་ཕྱིར་ཉེས་པ་ཆེས་ལྕི་བར་གྲུབ་བོ། །བྱང་ཆུབ་སེམས་དཔའ་ལ་ཉེས་པ་བྱས་པ་དེ་བྱང་ཆུབ་སེམས་དཔའ་དེས་མ་སྐྱབས་ན་ངན་སོང་ལས་ཐར་བ་མེད་པའི་ཚོད་ཡིན་ཡང་གང་ཞིག་ས་ལ་འགྱེལ་བ་ས་ལ་བསྟེན་ཏེ་ལྡང་བ་ལྟར། བྱང་ཆུབ་སེམས་དཔའ་དེ་ཉིད་ཀྱིས་སྐྱོབ་པར་བྱེད་དེ་གང་བདག་གིས་སེམས་ཅན་ཐམས་ཅད་སྐྱབས་པར་ཞུགས་པ་ཡིན་ན་བདག་ལ་བསྟེན་ནས་གཞན་ངན་སོང་དུ་ལྟུང་བར་ཅིའི་ཕྱིར་བྱེད། ཐོག་མ་འདི་ཙམ་སྐྱབས་པར་མ་ནུས་ན་གཞན་སུ་ཞིག་སྐྱོབ་པར་ནུས་སྙམ་སྟེ་དེ་ཁོ་ན་སྐྱོབ་པའི་ཆེད་དུ་དགེ་བའི་རྩ་བ་ཐམས་ཅད་དང་སྦྱོར་བ་ཐམས་ཅད་ཀྱིས་སྐྱབས་པར་བརྩོན་པར་བྱེད་པའི་ཕྱིར། བྱང་ཆུབ་སེམས་དཔའི་མཐུས་མྱུར་དུ་འཐར་བར་འགྱུར་བས་བདེ་བར་འབྲེལ་བ་ཞེས་བཤད་ན་ལེགས་སོ། །

བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། བྱང་ཆུབ་ཀྱི་སེམས་ཀྱི་ཕན་ཡོན་གྱི་ལེའུ་སྟེ་དང་པོའོ།། །།

ལེའུ་གཉིས་པ། སྡིག་པ་བཤགས་པ་ལ་གསུམ། སྦྱོར་བ། དངོས་གཞི། རྗེས་སོ། །དང་པོ་སྦྱོར་བ་ལ་བདུན།མཆོད་པ། སྐྱབས་འགྲོསྡིག་བཤགས། རྗེས་སུ་ཡི་རང་། བསྐུལ་བ། གསོལ་བ། བསྔོ་བ་སྟེ་བདུན་ནོ། །དང་པོ་མཆོད་པ་ལ། བདག་དབང་བའི་དངོས་པོས་མཆོད་པ། བདག་གིར་མ་བཟུང་བའི་དངོས་པོས་མཆོད་པ། ལུས་དབུལ་བ།བློས་སྤྲུལ་པའི་མཆོད་པ་བཅུ་གཅིག བླ་ན་མེད་པའི་མཆོད་པ་སྟེ་རྙེད་པའི་མཆོད་པ་ལྔ་དང་། བཀུར་སྟིའི་མཆོད་པ་བསྟོད་ཕྱག་གཉིས་སོ། །

དང་པོ་བདག་དབང་བའི་དངོས་པོས་མཆོད་པ་ནི།རིན་ཆེན་སེམས་དེ་གཟུང་བར་བྱ་བའི་ཕྱིར། །དེ་བཞིན་གཤེགས་པ་རྣམས་དང་དམ་པའི་ཆོས།དཀོན་མཆོག་དྲི་མ་མེད་དང་སངས་རྒྱས་སྲས། །ཡོན་ཏན་རྒྱ་མཚོ་རྣམས་ལ་ལེགས་པར་མཆོད།། །།ཅེས་གསུངས་ཏེ། རིན་ཆེན་སེམས་དེ་གཟུང་བར་བྱ་བའི་ཕྱིར་གྱིས་ཆེད་དུ་བྱ་བའོ། །ཞེས་གཞན་རྣམས་སུ་བསྟན་ལ།དཀའ་འགྲེལ་ཆེན་མོར། རིན་ཆེན་སེམས་དེ་བདག་གིས་གཟུང་བྱའི་ཕྱིར། །ཞེས་བདག་ཉིད་ལེན་པོར་བསྟན་ཏོ། །ལེགས་པར་མཆོད་ནི་དངོས་པོའོ། ། གཞན་རྣམས་ནི་ཞིང་ངམ་ཡུལ་ཏེ་ཡོན་ཏན་གྱི་རྒྱ་མཚོ་དཀོན་མཆོག་གསུམ་ལ་བདག་གིས་དངོས་སུ་བཤམས་པ་འདིས་མཆོད་པའི་དོན་ཏོ། །དཀོན་མཆོག་ཐམས་ཅད་འདིར་མཆོད་ཡུལ་དུ་མངོན་དུ་གྱུར་ཏམ་ཞེ་ན། དེ་མ་གྱུར་ཀྱང་མངོན་སུམ་དུ་གྱུར་མ་གྱུར་ལ་མཆོད་པའི་ཕན་ཡོན་ཁྱད་མེད་དེ། རྒྱན་ལས།སངས་རྒྱས་རྣམས་ལ་གོས་ལ་སོགས། །མངོན་སུམ་མངོན་སུམ་མིན་པར་མཆོད། །ཅེས་སོ། །

གཉིས་པ་བདག་གིར་མ་བཟུང་བའི་དངོས་པོས་མཆོད་པ་ནི། མེ་ཏོག་འབྲས་བུ་ཇི་སྙེད་ཡོད་པ་དང་། །སྨན་གྱི་རྣམ་པ་གང་དག་ཡོད་པ་དང་། །འཇིག་རྟེན་རིན་ཆེན་ཇི་སྙེད་ཡོད་པ་དང་། །ཆུ་གཙང་ཡིད་དུ་འོང་བ་ཅི་ཡོད་དང༌།།  

།།རིན་ཆེན་རི་བོ་དང་ནི་དེ་བཞིན་དུ། །ནགས་ཚལ་ས་ཕྱོགས་དབེན་ཞིང་ཉམས་དགའ་དང་། །ལྗོན་ཤིང་མེ་ཏོག་རྒྱན་སྤྲས་སྤུད་པ་དང་། །ཤིང་གང་འབྲས་བཟང་ཡལ་ག་དུད་པ་དང་།། 

།།ལྷ་སོགས་འཇིག་རྟེན་ན་ཡང་དྲི་དང་ནི། །སྤོས་དང་དཔག་བསམ་ཤིང་དང་རིན་ཆེན་ཤིང་།།མཚོ་དང་རྫིང་བུ་པད་མས་བརྒྱན་པ་དག །ངང་པ་ཤིན་ཏུ་སྐད་སྙན་ཡིད་འོང་ལྡན།།  །།མ་རྨོས་འཁྲུངས་པའི་ལོ་ཏོག་རྣམ་པ་དང་། །གཞན་ཡང་མཆོད་པར་འོས་པའི་རྒྱན་རྣམས་ནི། །

ནམ་མཁའ་རབ་འབྱམས་ཁམས་ཀྱི་མཐས་གཏུགས་པ། །ཡོངས་སུ་བཟུང་བ་མེད་པ་དེ་དག་ཀུན།།  

།།བློ་ཡིས་བླངས་ནས་ཐུབ་པ་སྐྱེས་ཀྱི་མཆོག །སྲས་དང་བཅས་པ་རྣམས་ལ་ལེགས་འབུལ་ན།ཡོན་གནས་དམ་པ་ཐུགས་རྗེ་ཆེ་རྣམས་ཀྱིས།བདག་ལ་བརྩེར་དགོངས་བདག་གི་འདི་དག་བཞེས།། 

།།བདག་ནི་བསོད་ནམས་མི་ལྡན་བཀྲེན་ཆེན་ཏེ། །མཆོད་པའི་ནོར་གཞན་བདག་ལ་ཅང་མ་མཆིས། །དེས་ན་གཞན་དོན་དགོངས་པའི་མགོན་གྱིས་འདི།བདག་གི་དོན་སླད་ཉིད་ཀྱི་མཐུས་བཞེས་ཤིག།  །།ཞེས་གསུངས་ཏེ། འདིར་ནམ་མཁའ་རབ་འབྱམས་ཀྱི་ཤློ་ཀ་ནི། མེ་ཏོག་འབྲས་བུ་ཇི་སྙེད་ཡོད་པ་དང་། །ཅེས་སོགས་་རེ་རེའི་མཐར་ཡང་སྦྱར་བར་བྱའོ། །ཞེས་དཀའ་འགྲེལ་ཆེན་མོར་རོ། །སྤུད་པ་ནི་རྒྱན་གྱིས་ཤིན་དུ་སྤྲས་པའི་དོན་ནོ། །ཡལ་ག་དུད་པ་ནི་གུག་པ་སྟེ་ས་ལ་རེག་པ་ལྟ་བུ་དང་། མ་རྨོས་པ་ནི་ཐོང་གཤོལ་གྱིས་མ་སློག་པར་རོ། །ཞེས་སོ།།ཅིའི་ཕྱིར་བདག་པོས་མ་བཟུང་བ་འདི་རྣམས་ཀྱིས་མཆོད་ཅེ་ན། བདག་ནི་སོགས་ཀྱིས་དེའི་རྒྱུ་མཚན་བསྟན་ཏོ། །

གསུམ་པ་ལུས་དབུལ་བ་ནི།རྒྱལ་དང་དེ་སྲས་རྣམས་ལ་བདག་གིས་ནི། །བདག་གི་ལུས་ཀུན་གཏན་དུ་དབུལ་བར་བགྱི། །སེམས་དཔའ་མཆོག་རྣམས་བདག་གི་ཡོངས་བཞེས་ཤིག །གུས་པས་ཁྱེད་ཀྱི་འབངས་སུ་མཆི་བར་བགྱི།།  །།བདག་ནི་ཁྱེད་ཀྱིས་ཡོངས་སུ་བཟུང་བས་ན། །སྲིད་ན་མི་འཇིགས་སེམས་ཅན་ཕན་པར་བགྱི། །སྔོན་གྱི་སྡིག་ལས་ཡང་དག་འདའ་བགྱིད་ཅིང་། །སྡིག་པ་གཞན་ཡང་སླན་ཆད་མི་བགྱིད་དོ།།  །།ཞེས་གསུངས་ཏེ། བདག་ལ་བདོག་པ་ནི། ལུས་ཁོ་ནར་ཟད་ལ་འདི་ཕུལ་ནས་ཁྱེད་ཀྱི་བཀའ་བཞིན་སྒྲུབ་པའི་དོན་ཏོ།།དེ་རྣམས་ནི་དངོས་པོ་རྫས་སུ་ཡོད་པས་མཆོད་པ་ཡིན་ལ།

བཞི་པ་བློས་སྤྲུལ་པ་ནི།ཁྲུས་ཀྱི་ཁང་པ་ཤིན་དུ་དྲི་ཞིམ་པ། །ཤེལ་གྱི་ས་གཞི་གསལ་ཞིང་འཚེར་བ་བསྟར། །རིན་ཆེན་འབར་བའི་ཀ་བ་ཡིད་འོང་ལྡན། །མུ་ཏིག་འོད་ཆགས་བླ་རེ་བྲེས་པ་དེར།། །།དེ་བཞིན་གཤེགས་དང་དེ་ཡི་སྲས་རྣམས་ལ། །རིན་ཆེན་བུམ་པ་མང་པོ་སྤོས་ཀྱི་ཆུས། །ཡིད་འོང་ལེགས་པར་བཀང་བ་གླུ་དང་ནི། །རོལ་མོར་བཅས་པ་དུ་མས་སྐུ་ཁྲུས་གསོལ།། །།དེ་དག་སྐུ་ལ་མཚུངས་པ་མེད་པའི་གོས།།གཙང་ལ་དྲི་རབ་བསྒོས་པས་སྐུ་ཕྱིའོ། །དེ་ནས་དེ་ལ་ཁ་དོག་ལེགས་བསྒྱུར་བའི། །ན་བཟའ་ཤིན་ཏུ་དྲི་ཞིམ་དམ་པ་དབུལ།།  །།གོས་བཟང་སྲབ་ལ་འཇམ་པ་སྣ་ཚོགས་དང་། །རྒྱན་མཆོག་བརྒྱ་ཕྲག་དེ་དང་དེ་དག་གིས། །འཕགས་པ་ཀུན་ཏུ་བཟང་དང་འཇམ་དབྱངས་དང་།འཇིག་རྟེན་དབང་ཕྱུག་སོགས་ལའང་བརྒྱན་པར་བགྱི།།  །།སྟོང་གསུམ་ཀུན་ཏུ་དྲི་ངད་ལྡང་བ་ཡི། །དྲི་མཆོག་རྣམས་ཀྱིས་ཐུབ་དབང་ཀུན་གྱི་སྐུ། །གསེར་སྦྱངས་བཙོ་མ་བྱི་དོར་བྱས་པ་ལྟར། །འོད་ཆགས་འབར་བ་དེ་དག་བྱུག་པར་བགྱི།།  །།ཐུབ་དབང་མཆོད་གནས་མཆོག་ལ་ཡིད་འོང་བའི།མེ་ཏོག་མན་དྷ་ར་དང་པད་མ་དང་། །ཨུཏྤ་ལ་སོགས་དྲི་ཞིམ་ཐམས་ཅད་དང་། །ཕྲེང་བ་སྤེལ་ལེགས་ཡིད་འོང་རྣམས་ཀྱིས་མཆོད།།  །།སྤོས་མཆོག་ཡིད་འཕྲོག་དྲི་ངད་ཁྱབ་པ་ཡི། །བདུག་པའི་སྤྲིན་ཚོགས་རྣམས་ཀྱང་དེ་ལ་དབུལ། །ཞལ་ཟས་བཟའ་བཏུང་སྣ་ཚོགས་བཅས་པ་ཡི། །ལྷ་བཤོས་རྣམས་ཀྱང་དེ་ལ་དབུལ་བར་བགྱི།།  །།གསེར་གྱི་པདྨ་མཚར་དུ་དངར་བ་ཡི། །རིན་ཆེན་སྒྲོན་མེ་རྣམས་ཀྱང་དབུལ་བར་བགྱི། །ས་གཞི་བསྟར་བ་སྤོས་ཀྱི་བྱུགས་པ་དེར། །མེ་ཏོག་ཡིད་འོང་སིལ་མ་དགྲམ་པར་བགྱི།།  །།གཞལ་མེད་ཕོ་བྲང་བསྟོད་དབྱངས་ཡིད་འོང་ལྡན། །མུ་ཏིག་རིན་ཆེན་རྒྱན་འཕྱང་མཛེས་འབར་བ། །དཔག་ཡས་ནམ་མཁའི་རྒྱན་གྱུར་དེ་དག་ཀྱང་། །ཐུགས་རྗེའི་རང་བཞིན་ཅན་ལ་དབུལ་བར་བགྱི།། །།རིན་ཆེན་གདུགས་མཛེས་གསེར་གྱི་ཡུ་བ་ཅན། །ཁོར་ཡུག་རྒྱན་གྱི་རྣམ་པ་ཡིད་འོང་བརྒྱན། །དབྱིབས་ལེགས་ལྟ་ན་སྡུག་པ་བསྒྲེང་བ་སོགས། །རྟག་ཏུ་ཐུབ་དབང་རྣམས་ལ་དབུལ་བར་བགྱི།།  །།དེ་ལས་གཞན་ཡང་མཆོད་པའི་ཚོགས།རོལ་མོ་དབྱངས་སྙན་ཡིད་འོང་བ། །སེམས་ཅན་སྡུག་བསྔལ་སིམ་བྱེད་པའི། །སྤྲིན་རྣམས་སོ་སོར་གནས་གྱུར་ཅིག།  །།དམ་ཆོས་དཀོན་མཆོག་ཐམས་ཅད་དང་། །མཆོད་རྟེན་རྣམས་དང་སྐུ་གཟུགས་ལ། །རིན་ཆེན་མེ་ཏོག་ལ་སོགས་ཆར། །རྒྱུན་མི་འཆད་པར་འབབ་པར་ཤོག།  །།ཞེས་གསུངས་ཏེ།  དེ་ཡང་ཚིགས་བཅད་ཕྱེད་དང་གསུམ་གྱིས་ཁྲུས་གསོལ་བ།  དེ་ནས་ཕྱེད་དང་གཉིས་ཀྱིས་གོས་རྒྱན་དབུལ་བ།  གཅིག་གིས་བྱུགས་པ།  གཅིག་གིས་མེ་ཏོག  རྐང་པ་གཉིས་ཀྱིས་སྤོས།  རྐང་པ་ གཉིས་ཀྱིས་ལྷ་བཤོས། ཤློ་ཀ་ཕྱེད་ཀྱིས་སྒྲོན་མེ།  ཕྱེད་དང་གཉིས་ཀྱིས་བཞུགས་ཁང་།  གཅིག་གིས་གདུགས་ཀྱིས་མཚོན་ཏེ་ཆེན་པོ་ལ་འོས་པའི་ཡོ་བྱད་རྣམས།  གཅིག་གིས་གླུ་དང་རོལ་མོ།  དེ་ནས་གཅིག་གིས་དཀོན་མཆོག་གི་རྟེན་ཐམས་ཅད་ལ་མཆོད་པ་རྟག་ཏུ་བྱིན་གྱིས་རློབ་པའི་སྨོན་ལམ་སྟེ་བཅུ་གཅིག་གོ

དེ་ཡང་ཤེལ་གྱི་ས་གཞི་བསྟར་བ་ནི། བརྐྱང་ནུལ་གྱི་ཞལ་བ་ལེགས་པར་བདར་ཞིང་ཕྱིས་པས་འོད་འཚེར་བ་སྟེ་ལྟ་བུའི་དོན་དུ་འཁྲུལ་བར་མི་བྱའོ། །

ཚིགས་བཅད་ཕྱེད་ཀྱིས་ན་བཟའ་བརྐྱང་པ་སྨོས་ལ། 

དེ་ནས་ཚིགས་བཅད་གཅིག་གིས་གོས་དང་རྒྱན་ལྷན་ཅིག་ཏུ་སྨོས་པ་ནི་དང་པོ་མཆོག་གི་སྤྲུལ་སྐུ་རྒྱན་སྤངས་པ་ཚངས་སྤྱོད་ཀྱི་ཆ་བྱད་ཅན་རྣམས་ལ་དབུལ་བ་དང་། ཕྱི་མ་བྱང་ཆུབ་སེམས་དཔའ་ཁྱིམ་པའི་རྟགས་འཆང་བ་རྣམས་ལ་དབུལ་བའི་དོན་ཏེ་མཆོག་གི་སྤྲུལ་སྐུ་ལ་རྒྱན་དབུལ་བ་ནི་མི་རིགས་པའི་སྦྱིན་པར་འགྱུར་བའི་ཕྱིར་རོ།

སྟོང་གསུམ་ཀུན་ཏུ་དྲི་ངད་ལྡང་བའི་སྤོས་ནི། འོག་མིན་གྱི་སྦྲུལ་གྱི་སྙིང་པོ་སོགས་ཡིན་ལ། སྟོང་གསུམ་ནི་མངོན་པ་ལས་བཤད་པ་ལྟར། གླིང་བཞི་བྱེ་བ་ཕྲག་བརྒྱ་པ་ཉིད་བཟུང་ངོ་། །གསེར་བཙོ་མ་ནི་ཁ་སྦྱར་དུ་བསྐོལ་བ་ལ་སོགས་པས་ནང་གི་དྲི་མ་སྦྱངས་པ་སྟེ། བྱི་དོར་བྱས་པ་ནི་རོ་ཙ་ན་ལ་སོགས་པའི་ནོར་བུས་ཕྱིས་པ་དང་། སྦྱངས་པ་ནི་བུལ་ཏོག་དང་ལན་ཚྭ་དང་སྐྱུ་རུ་ར་ལ་སོགས་པས་ཕྱིའི་དྲི་མ་སྦྱངས་པ་སྟེ། དེ་ལྟ་བུ་ཡང་ཡིན་ལ་གསེར་ཡང་ཡིན་པ་སྟེ།

འཇིག་རྟེན་ལ་གྲགས་པས་བརྗོད་ཀྱི་སྟོན་པའི་སྐུའི་མཛེས་པ་ལ་ནི་དཔེ་ཅུང་ཟད་ཀྱང་མེད་དོ། །ཞེས་འགྲེལ་ཆེན་ལས་སོ། །འགྲེལ་ཆེན་དུ། མཱ་ལི་ཀ་ནི་པར་ཤི་ཥའོ། །ཞེས། མེ་ཏོག་མན་དྷ་ར་དང་བར་ཤི་ཥ། ཞེས་འདོན་ནོ། །

བདུག་པའི་སྤྲིན་ནི་སྤྲིན་འཁྲིགས་པའམ་ཡང་ན་སྤྲིན་གྱེན་དུ་འགྲོ་བ་ལྟ་བུར་འཕྱུར་བའོ། །ཞེས་སོ། །

གསེར་གྱི་པད་མ་ནི་གསེར་གྱི་ཀོང་བུ་པད་མའི་དབྱིབས་ཅན་ཡིན་ལ། མཚར་དུ་དངར་བ་ནི་དེ་མང་དུ་སྦྲེངས་པའི་གྲལ་བྱས་པ་སྟེ་དེར་ཙམ་པ་ཀའི་མར་དང་ལི་ཤིའི་མར་དང་། ཛ་ཏིའི་མར་དང་། འབྲུ་མར་བསུང་ཅན་སྦྱར་བའི་མར་མེ་དང་། ལ་ལར་ནི་ནོར་བུ་རིན་པོ་ཆེ་བཞག་པས་སྣང་བ་བྱེད་པ་སྟེ་ནོར་བུ་མཆོག་གིས་དཔག་ཚད་བརྒྱ་ལ་སོགས་པར་མུན་པ་སེལ་བའི་ཕྱིར་དང་།སྒྲོན་མེ་ཕལ་པ་ནི་སྦྲུལ་ལ་སོགས་པའི་སྲོག་ཆགས་འདུ་དུ་བ་བཀུ་མིག་ལ་གནོད་ལ། རིན་པོ་ཆེའི་སྒྲོན་མེ་ནི་དེ་ལས་ལྡོག་སྟེ་ཡི་དྭགས་དང་དུད་འགྲོ་འབྱེར་མིག་ལ་ཕན་པས་མཆོག་ཏུ་གྱུར་པའོ། །ས་གཞི་བསྟར་བ་ཞེས་པའི་ཚིགས་བཅད་ཕྱེད་ཀྱིས། གང་དུ་གཞལ་མེད་ཁང་བྱ་བའི་གཞིའི་ཁྱད་པར་ཡང་སྟོན་ལ། ཀུན་ཏུ་གྲགས་པའི་མཎྜལ་གྱི་མཆོད་པ་ཡང་བསྡུའོ། །

གཞལ་ཡས་ཁང་ནི་རིན་པོ་ཆེ་ཐམས་ཅད་པ་ལས་བྱས་པ་དཔག་ཚད་བརྒྱ་སྟོང་གི་ཁྱོན་དང་ལྡན་ཞིང་མང་དུ་བརྩེགས་པས་ནམ་མཁའ་གང་སྟེ་སྤྲིན་ལ་རེག་པ་ལྟ་བུར་སྣང་བ། ལྷའི་བུ་དང་བུ་མོ་འམ་མིའི་གཞོན་ནུ་དང་གཞོན་ནུ་མ་གླུ་གར་དང་བསྟོད་དབྱངས་སྒྲོག་པས་གང་བའོ། །

གདུགས་ཀྱིས་མཚོན་པ་ནི་རྔ་ཡབ་ནོར་བུའི་ཡུ་བ་ཅན་དང་སེང་གེའི་ཁྲི་རྐང་རྟེན་ཅན་དང་གཟིམས་ཆ་ལ་སོགས་པའོ།དེས་ན། དབྱིབས་ལེགས་ལྟ་ན་སྡུག་པ་སྒྲེང་བ་སོགས། །ཞེས་འབྲུ་གཉེར་ཏེ། དཀའ་འགྲེལ་ཆུང་ངུའི་ལུགས་སོ།།

རོལ་མོ་ནི་སྒྱུ་རྩལ་དྲུག་བཅུ་རྩ་བཞི་ལས། རོལ་མོར་གཏོགས་པ་བཅོ་བརྒྱད་དེ།བྲོ་དང་རྔ་ཆེན་རྔ་ཕྲན་དང་། །རྫ་རྔ་ཁ་གཅིག་རྫ་རྔ་ཆེ། པི་ཝཾ་རྒྱུད་གཅིག་རྒྱུད་གསུམ་པ།རྒྱུད་མང་ལྕགས་ཀྱི་སིལ་ཁྲོལ་དང་།འཁར་བའི་སིལ་ཁྲོལ་ཕེག་རྡོབ་པ། །རྔ་མུ་ཀུཎྜ་པ་ཊ་ཧ། །སིལ་སྙན་གླུ་དབྱངས་ལྡན་པ་དང་། །རོལ་ཆེན་པི་ཝཾ་གླིང་བུ་བསྒྱུར། །འཁོར་བའི་རྔ་དང་བཅོ་བརྒྱད་དོ། །ཞེས་བསྡུས་པའོ། །དབྱངས་ནི། གླུ་དབྱངས་སུ་གཏོགས་པ་བདུན་ཏེ།བར་མ་དྲང་སྲོང་ས་འཛིན་པ། །དྲུག་ལྡན་ལྔ་ལྡན་བློ་གསལ་བ། །འཁོར་བསྟན་པ་སྟེ་རྣམ་པ་བདུན།ཞེས་པ་ཡིན་ལ། དཀའ་འགྲེལ་ཆེན་མོར། དབྱངས་ནི་ས་འཛིན་ལ་སོགས་བདུན་དང༌། དེའི་དབྱེ་བས་ཀ་མོ་ད་ལ་སོགས་པ་ཤིན་ཏུ་མང་བས་རྒྱ་མཚོའོ། །ཞེས་སོ། །

དམ་ཆོས་དཀོན་མཆོག་ཐམས་ཅད་ནི་ཆོས་འཛིན་པའི་གང་ཟག་ཐམས་ཅད་ཀྱི་ཐད་དང་གླེགས་བམ་དང་། ཐ་ན་དེ་ལས་ཤོག་བུ་རེ་རེའམ་གཅིག་གི་དུམ་བུ་ཙམ་རླུང་གིས་བདས་པའི་ས་ཕྱོགས་ཡན་ཆད་ཡིན་ལ། མཆོད་རྟེན་ནི་རིང་སྲེལ་གྱི་གནས་ཏེ། སྐུར་བཅས་སྐུར་ནི་མེད་པ་ཡི། །ཞེས་ཞལ་ཕྱག་དང་བཅས་པའི་རྣམ་པར་གཏོད་པ་ནི་སྐུར་བཅས་དང་། བང་རིམ་ལ་སོགས་པ་ཅན་ནི་སྐུར་མེད་པའི་མཆོད་རྟེན་ཞེས་ཚིགས་བཅད་བཞི་པར་གསུངས་ལ། འདིར་ནི་སྐུར་བཅས་ལ་སྐུ་གཟུགས་ཞེས་ཟུར་དུ་སྨོས་ཏེ། མདོར་ན་རྒྱུ་དང་བཟོ་བོ་དང་ཚད་ཅི་འདྲ་ནའང་རུང་ཐ་ན་དེ་དག་གི་དུམ་བུར་གྱུར་པ་ཡང་བསྡུ་སྟེ། དེ་ཐམས་ཅད་དུ་མཆོད་པའི་ཆར་འབབ་པར་གྱུར་ཅིག་པའོ། །

ལྔ་པ་བླ་ན་མེད་པའི་མཆོད་པ་ནི།ཇི་ལྟར་འཇམ་དབྱངས་ལ་སོགས་པས།།རྒྱལ་བ་རྣམས་ལ་མཆོད་མཛད་པ། །དེ་བཞིན་བདག་གིས་དེ་བཞིན་གཤེགས། །མགོན་པོ་སྲས་དང་བཅས་རྣམས་མཆོད།།  །།ཅེས་གསུངས་ཏེ། མདོར་ན་བདག་ཅག་གིས་ནི་ཇི་ལྟར་མཆོད་པར་བྱ་བ་དང་ཇི་ལྟར་མཉེས་པར་འགྱུར་བ་མི་ཤེས་ལ།དེ་ནི་འཕགས་ཆེན་རྣམས་ཉིད་ཀྱིས་མཁྱེན་པར་འཐད་པས་ན་སངས་རྒྱས་རྣམས་སྔོན་བྱང་ཆུབ་སེམས་དཔར་གྱུར་པ་ན། ཇི་ལྟ་བུས་མཆོད་པར་མཛད་པ་དེ་ལྟ་བུས་བདག་གིས་ཀྱང་མོས་པས་མཆོད་པར་བགྱིའོ། །ཞེས་བསམ་པ་སྟེ་འདི་དབང་བཅུ་རྫོགས་པ་རྣམས་ཀྱི་བློ་ཤིན་ཏུ་རྣམ་པར་དག་པས་བྱིན་གྱིས་རློབ་པའི་ཕྱིར་ན་མ་དག་པའི་བློ་ཅན་གྱི་མཆོད་པ་ཐམས་ཅད་ཟིལ་གྱིས་གནོན་པས་བླ་ན་མེད་པའི་མཆོད་པའོ། །འདིར་གཞན་ཡང་དམིགས་པ་དང་བཅས་པས་བླ་ན་མེད་པའི་མཆོད་པར་འགྱུར་བ་ནི་བྱང་ཆུབ་ཀྱི་སེམས་སྒོམ་པ་སྟེ།མཁས་པས་བྱང་ཆུབ་སེམས་བསྒོམས་ན།རྒྱལ་བ་སྲས་དང་བཅས་པ་ལ། །མཆོད་པ་འདི་ནི་དམ་པ་སྟེ། །ཞེས་སོ། །དམིགས་པ་མེད་པ་བདག་མེད་པ་ལ་བཟོད་པ་ནི་བླ་ན་མེད་པའི་མཆོད་པ་མཆོག་ཡིན་ཏེ། ལྷའི་བུ་བློ་གྲོས་རབ་གནས་ཀྱི་མདོ་ལས།བྱང་ཆུབ་འདོད་པའི་བྱང་ཆུབ་སེམས་དཔའ་ཡིས། །བསྐལ་བ་བྱེ་བ་གངྒཱའི་བྱེ་སྙེད་དུ།མེ་ཏོག་སྤོས་དང་དེ་བཞིན་ཟས་སྐོམ་དག །ཕུལ་ནས་མི་མཆོག་སངས་རྒྱས་མཆོད་པ་བས། །གང་གིས་གང་ལས་བདག་དང་སྲོག་དང་ནི། །གང་ཟག་མ་མཆིས་དེ་འདྲའི་ཆོས་འདི་དག །ཐོས་ནས་དེ་ལ་འོད་གསལ་བཟོད་ཐོབ་པ། །དེ་ཡིས་མི་མཆོག་དམ་པ་མཆོད་པ་ལགས། །ཅེས་དང་།སེང་གེའི་སྒྲ་ཆེན་གྱི་མདོ་ལས། གང་འདུ་ཤེས་དང་མཚན་མ་སྐྱེད་པར་མི་བྱེད་པ་དེ་ནི་དེ་བཞིན་གཤེགས་པ་མཆོད་པ་ཡིན་ནོ། །བླང་དོར་མེད་པ་དང་གཉིས་སུ་མེད་པར་འཇུག་པ་དེ་ནི། དེ་བཞིན་གཤེགས་པ་མཆོད་པ་ཡིན་ནོ།།གྲོགས་པོ་དག་དེ་བཞིན་གཤེགས་པའི་སྐུ་ནི་དངོས་པོ་མེད་པའི་མཚན་ཉིད་ཡིན་པས་དེ་ནི། དངོས་པོའི་འདུ་ཤེས་ལ་གནས་པས་མཆོད་པར་སླ་བ་མ་ཡིན་ནོ། །ཞེས་གསུངས་སོ། །མཆོད་པ་འདི་རྣམས་ནི། དམ་ཚིག་གསུམ་བཀོད་ལས།ཐབས་མཁས་སྐྱེས་པའི་རིན་པོ་ཆེའི་རི་བོ་དང་སོགས་ནས་ཡོངས་སུ་བཟུང་བ་མེད་པ་རྣམས་དབུལ་བར་བྱའོ། །ཞེས་སོགས་དང༌། དཀོན་མཆོག་སྤྲིན་དང་ཕལ་པོ་ཆེའི་མདོ་ལས་བསྟན་པའོ། །

དེ་ལྟར་བརྙེད་པའི་མཆོད་པ་བསྟན་ནས།བཀུར་སྟིའི་མཆོད་པ་ལ་གཉིས་ཀྱི།དང་པོ་བསྟོད་པ་ནི།ཡོན་ཏན་རྒྱ་མཚོ་རྣམས་ལ་བདག །བསྟོད་དབྱངས་ཡན་ལག་རྒྱ་མཚོས་བསྟོད། །བསྟོད་དབྱངས་སྙན་སྤྲིན་དེ་དག་ལ། །ངེས་པར་ཀུན་ཏུ་འབྱུང་གྱུར་ཅིག།  །།ཅེས་གསུངས་ཏེ། ཡོན་ཏན་གྱི་རྒྱ་མཚོ་དཀོན་མཆོག་གསུམ་པོ་དེ་ལའོ། །བདག་ནི་བྱེད་པ་པོ་སྟེ་ལུས་གངྒཱའི་ཀླུང་གི་བྱེ་མ་སྙེད་ལ་སོགས་པར་བྱིན་གྱིས་བརླབས་ཤིང་ལུས་རེ་ལ་ཡང་མགོ་མཐའ་ཡས་པ་དང་། དེ་རེ་རེ་ཡང་ལྕེ་མཐའ་ཡས་ཅིང་ལྕེ་རེ་རེས་ཀྱང་ཡོན་ཏན་གྱི་ཁྱད་པར་བརྒྱ་སྟོང་བརྗོད་ཅིང༌། དེ་ཡང་སྐད་ཀྱི་གཏང་རག་དབྱངས་ཀྱི་ཡན་ལག་རྒྱ་མཚོ་དང་ལྡན་པས་བསྟོད་པར་བྱེད་དེ། ཕལ་ཆེན་ལས། གཞི་དང་སྙིང་པོ་མེ་ཏོག་གིས་བརྒྱན་པའི་འཇིག་རྟེན་གྱི་ཁམས་མང་པོ་ལ་དབང་བའི་འཁོར་ལོས་བསྒྱུར་བའི་རྒྱལ་པོ་རིན་ཆེན་མང་གི་བུ་མོ་རྣམས་ཀྱི་ཚུལ་ལྟ་བུ་ཡིན་ལ།སྤྱིར་ཡོན་ཏན་ཁྱད་པར་ཅན་ལ་ཤེས་ནས་ཡི་རང་བས་ཀྱང་བསོད་ནམས་དཔག་ཏུ་མེད་དེ། བསྐལ་བཟང་ལས།དེ་བཞིན་གཤེགས་པ་བརྩོན་འགྲུས་མཐའ་ཡས་ཆོས་ཐམས་ཅད་ཀྱི་ཚུལ་ལ་ངེས་པར་རྟོན་པའི་ཏིང་ངེ་འཛིན་སྟོན་པ་ན། རྒྱལ་པོ་བསོད་ནམས་མེ་ཏོག་བུ་སྟོང་དང༌། བཙུན་མོ་སྟོང་དུ་བཅས་པ་དེས་བདག་ཅག་གིས་འདི་མི་ཤེས་མོད་ཀྱི་འོན་ཀྱང་རྗེས་སུ་ཡི་རང་བར་བྱའོ། །ཞེས་འཁོར་དང་བཅས་པས་རྗེས་སུ་ཡི་རང་བར་བྱས་པ་ལས་བསོད་ནམས་ཆེར་ཐོབ་པར་གསུངས་ཤིང་།སྔོན་སངས་རྒྱས་སྐར་རྒྱལ་རིའི་ཕུག་ན་ཟད་པར་མེའི་ཏིང་ངེ་འཛིན་ལ་བཞུགས་པ་ལ། འོ་སྐོལ་གྱི་སྟོན་པ་འདི་བྱང་ཆུབ་སེམས་དཔར་གྱུར་པས་རྐང་པ་གཅིག་གིས་འགྲེང་བས་བསྐོར་ཞིང་། ཞག་བདུན་དུ་ཚིགས་བཅད་གཅིག་གིས་བསྟོད་པས་བསྐལ་པ་དགུའི་ཚོགས་བཟླུམས་པར་བཤད་པའི་ཕྱིར་རོ། །བསྟོད་པའི་སྒྲ་དེ་ཡང་དཀོན་མཆོག་ཐམས་ཅད་ཀྱི་སྤྱན་སྔར་རྒྱུན་མི་འཆད་པར་གྲགས་པར་གྱུར་ཅིག་ཅེས་མོས་ཅིང་བསྔོ་བ་སྟེ། ནོར་བཟང་གིས་བྱམས་པ་ལ། ཕྱག་བྱས་པའི་ཚེ་ཁྱོད་ཀྱི་ཕྱག་འདི་སངས་རྒྱས་ཐམས་ཅད་དང་།འཇམ་དཔལ་ལ་སོགས་པ་ཐམས་ཅད་དང་། མཆོད་རྟེན་ཐམས་ཅད་ཀྱི་སྤྱན་སྔར་ཅིག་ཆར་དུ་འབྱུང་ངོ༌། །ཞེས་དང༌།དེ་ལྟ་ན་ཡང་ཁྱོད་འཇམ་དཔལ་གྱི་རྐང་པའི་དྲུང་ལས་གཡོ་བ་མེད་དོ། །ཅེས་གསུངས་པ་ལྟ་བུ་སྟེ་ཚུལ་འདི་དག་ནི་བསམ་གྱིས་ཁྱབ་པ་མ་ཡིན་ནོ། །

གཉིས་པ་ཕྱག་ནི།དུས་གསུམ་གཤེགས་པའི་སངས་རྒྱས་ཀུན། །ཆོས་དང་ཚོགས་ཀྱི་མཆོག་བཅས་ལ། །ཞིང་རྡུལ་ཀུན་གྱི་གྲངས་སྙེད་ཀྱི། །ལུས་བཏུད་ནས་ནི་བདག་ཕྱག་འཚལ།།  །།བྱང་ཆུབ་སེམས་ཀྱི་གཞི་རྣམས་དང་། །མཆོད་རྟེན་ཀུན་ལ་བདག་ཕྱག་འཚལ། །མཁན་པོ་དེ་བཞིན་སློབ་དཔོན་དང་། །བརྟུལ་ཞུགས་མཆོག་ལ་ཕྱག་འཚལ་ལོ།།  །།ཞེས་གསུངས་ཏེ། ཞིང་རྡུལ་ཀུན་གྱི་གྲངས་སྙེད་ཀྱི་ལུས་ནི་བདག་གི་ལུས་དེ་ཙམ་དུ་མོས་པ་སྟེ། ཞིང་ཞེས་བྱ་བ་ནི་སྟོང་གསུམ་མི་མཇེད་དམ་གཞི་དང་སྙིང་པོ་མེ་ཏོག་གིས་བརྒྱན་པ་ལ་སོགས་པའོ། །རྡུལ་ནི་ཕྲ་རབ་སྟེ། ཆོས་མངོན་པ་ལས།ཕྲ་རབ་རྡུལ་དང་རྡུལ་ཕྲན་དང་། །ལྕགས་ཆུ་རི་བོང་ལུག་དང་གླང་། །ཉི་ཟེར་རྡུལ་དང་སྲོ་མ་དང་། །དེ་ལས་བྱུང་དང་དེ་བཞིན་ནས། །སོར་ཚིགས་ཞེས་བྱ་གོང་བདུན་འགྱུར།།ཞེས་སྔ་མ་བདུན་ལ་ཕྱི་མ་རེར་བཤད་པའི་རྩ་བའི་རྡུལ་དེའོ། །ཞིང་དེ་ལ་རྡུལ་ཇི་ཙམ་མཆིས་པའི་གྲངས་དང་མཉམ་པར་བདག་གི་ལུས་ཀྱང་དེ་སྙེད་མོས་པས་འདུད་པའོ། །

གང་ལ་ན་དུས་གསུམ་གྱི་ཕྱོགས་བཅུའི་དཀོན་མཆོག་ཐམས་ཅད་ལ་སྟེ་ཕྱག་གཅིག་ཀྱང་དེ་ཐམས་ཅད་ལ་ཅིག་ཆར་འདུད་པའི་བློའོ། །འདི་ཇི་ལྟར་ནུས་ཤེ་ན། བསམ་པའི་དབང་གིས་ཏེ་སེམས་ཀུན་ནས་དད་པས་འདུད་པ་ནི་ཕྱག་ཡང་དག་པ་ཡིན་ལ། སེམས་ལ་ནི་རྒྱབ་མདུན་དང་ཤར་ནུབ་མི་དམིགས་པས་ཐམས་ཅད་ལ་ཅིག་ཆར་དུ་དད་པར་བྱར་ནུས་པའི་ཕྱིར་རོ། །ཅི་འདས་པའི་སངས་རྒྱས་རྣམས་ད་ལྟར་མེད་པ་མ་ཡིན་ནམ་ཞེ་ན། མ་ཡིན་ཏེ་གདུལ་བྱའི་དབང་མ་གཏོགས་སངས་རྒྱས་སུ་ཡང་མྱ་ངན་ལས་འདས་པ་མ་མཐོང་བར་ཁྱིམ་བདག་ནན་ཁུགས་ཀྱི་རྣམ་ཐར་ལས་གསུངས་པའི་ཕྱིར་དང་། སྤྱིར་་ཡངཡང་ཆོས་ཐམས་ཅད་ལ་དམིགས་པའི་བློ་གཞན་སྐྱེ་བ་དང་མཚུངས་པའི་ཕྱིར་རོ། །བྱང་ཆུབ་སེམས་ཀྱི་གཞི་ནི་སྔོན་བྱང་ཆུབ་སེམས་དཔའ་རྣམས་ཀྱིས་གང་དུ་གཏོང་བ་དང༌། གཏོང་བ་ཆེན་པོ་སོགས་ཕ་རོལ་ཏུ་ཕྱིན་པ་དྲུག་གི་སྤྱོད་པ་སྤྱད་པའི་ས་ཕྱོགས་རྣམས་ཏེ་སྟོན་པ་ཉིད་ཀྱིས་ཀྱང་། སྙིང་སྟོབས་ཆེན་པོའི་རུས་བུ་ས་གཞི་ལས་ཕྱུང་བ་ལ་ཕྱག་མཛད་དེ། འདི་དག་གིས་ང་རྫོགས་པའི་བྱང་ཆུབ་ཐོབ་བོ། །ཞེས་གསུངས་པའི་ཕྱིར།མཆོད་རྟེན་ནི་བིམྦ་དང་། ཁང་བུ་དང་། རྒྱལ་མཚན་ལྟར་གྲགས་པ་བརྒྱད་དང་། བཅུ་གཉིས་དང་བྱེ་བ་ལ་སོགས་པ་སྟེ། མདོར་ན་འཕགས་པ་རྣམས་ཀྱི་རིང་སྲེལ་རྣམ་པ་བཞི་ལས་གང་ཡང་རུང་བའམ་ཐམས་ཅད་བཞུགས་པའོ། །བརྟུལ་ཞུགས་མཆོག་ནི་བརྟུལ་ཞུགས་ཉིད་དང་དེ་དང་ལྡན་པའི་གང་ཟག་སྟེ། སྐྱེས་བུ་ཟུང་བཞི་གང་ཟག་ཡ་བརྒྱད་དང་། ཆོས་བཞིན་དུ་ཚངས་པར་སྤྱོད་པ་ཐམས་ཅད་ལའོ། །

གཉིས་པ་སྐྱབས་འགྲོ་ལ་གཞུང་དོན་ནི།བྱང་ཆུབ་སྙིང་པོར་མཆིས་ཀྱི་བར། །སངས་རྒྱས་རྣམས་ལ་སྐྱབས་སུ་མཆི། །ཆོས་དང་བྱང་ཆུབ་སེམས་དཔའ་ཡི།།ཚོགས་ལའང་དེ་བཞིན་སྐྱབས་སུ་མཆི།།  །།ཞེས་གསུངས་ཏེ། བྱང་ཆུབ་སྙིང་པོར་མཆིས་ཀྱི་བར་ཏེ་དུས་ཀྱི་ངེས་བཟུང་ངོ་། །ཐེག་ཆེན་གྱི་དཀོན་མཆོག་གསུམ་ནི་ཡུལ་ངེས་བཟུང་དུ་བྱ་བ་སྟེ་བདག་ཉིད་དང་། དགོས་པ་ཤུགས་ལ་འཕངས་སོ། །འགྲེལ་ཆེན་ལས། སྙིང་པོའི་སྒྲ་འདི་ནི་སྙིང་པོའི་ཚིག་གི་སྟེ་འོ་མའི་སྙིང་པོར་མར་གྱི་སྙིང་པོ་ཞེས་བྱ་བ་བཞིན་ནོ། །དེ་ལྟར་ན་ཇི་སྲིད་དུ་བྱང་ཆུབ་ཀྱི་སྙིང་པོ་ཡང་དག་པར་རྫོགས་པའི་བྱང་ཆུབ་མ་ཐོབ་ཀྱི་བར་དུ་ཞེས་པའི་དོན་ནོ། །སྐྱབས་ཀྱི་དོན་ནི་སྐྱོབ་པའི་དོན་ཡིན་ལ།མཆི་བ་ནི་དེའི་བཀའ་ཡོངས་སུ་སྐྱོང་བ་ཡིན་ཏེ་གང་ཞིག་གང་ལ་སྐྱབས་སུ་འགྲོ་བ་དེ་ནི། དེའི་བཀའ་ལས་འདའ་བ་མ་ཡིན་པའི་དོན་ནོ། །ཞེས་སོ།

གསུམ་པ་སྡིག་བཤགས་གཞུང་དོན་ལ་བཞི། རྣམ་པར་སུན་དབྱུང་བ་དང་། རྟེན་བཟུང་བ་དང་། གཉེན་པོ་ལ་འབད་པ་དང་། སོར་ཆུད་པར་བྱ་པའོ། །དང་པོ་རྣམ་པར་སུན་དབྱུང་བ་ལ་ཡང་བཞི། བྱས་པའི་རྣམ་གྲངས་ལ་བརྟགས་ནས་འགྱོད་པ་སྐྱེད་པ། མྱུར་དུ་འཆི་བར་དོགས་པས་སུན་འབྱིན་པ། དོན་མེད་པར་བརྟགས་པས་སུན་འབྱིན་པ། རྣམ་སྨིན་ལ་འཇིགས་པས་སུན་དབྱུང་བའོ། །

དང་པོ་རྣམ་པར་སུན་དབྱུང་བ་ནི།ཕྱོགས་རྣམས་ཀུན་ན་བཞུགས་པ་ཡི། །རྫོགས་སངས་རྒྱས་དང་རྒྱལ་བའི་སྲས། །ཐུགས་རྗེ་ཆེན་པོ་མངའ་རྣམས་ལ། །ཐལ་མོ་སྦྱར་ཏེ་གསོལ་བ་ནི།།  །།ཐོག་མ་མེད་ལྡན་འཁོར་བ་ནས། །ཚེ་རབས་འདིའམ་གཞན་དག་ཏུ། །བདག་གིས་མ་འཚལ་སྡིག་བགྱིས་པའམ།བགྱིད་དུ་བསྩལ་བ་ཉིད་དང་ནི།།  །།གཏི་མུག་འཁྲུལ་བས་བདག་ནོན་ཏེ།རྗེས་སུ་ཡི་རང་གང་བགྱིས་པ། །ནོངས་པ་དེ་ནི་འགྱོད་བགྱིས་ནས།བསམ་པ་ཐག་པས་མགོན་ལ་བཤགས།།  །།བདག་གིས་དཀོན་མཆོག་གསུམ་དང་ནི།ཕ་མའམ་བླ་མ་གཞན་དག་ལ། །ཉོན་མོངས་སྒོ་ནས་ལུས་ངག་དང་། །ཡིད་ཀྱིས་གནོད་བགྱིས་གང་ལགས་དང༌།།  །ཉེས་པ་དུ་མའི་སྐྱོན་ཆགས་པའི། །སྡིག་ཅན་བདག་གིས་སྡིག་པ་གང་། །ཤིན་དུ་མི་བཟད་བགྱིས་པ་དེ། །ཐམས་ཅད་འདྲེན་པ་རྣམས་ལ་བཤགས།།  །།ཞེས་གསུངས་ཏེ། བདག་གིས་མ་འཚལ་ཞེས་པ་ནི་བདག་ཉིད་གཏི་མུག་ཆེན་པོར་བསྟན་ཏོ། །བགྱིས་པ་ནི་རང་གིས་སྒོ་གསུམ་གྱིས་སོ། །དགྱིད་དུ་བསྩལ་བ་ནི་ངག་དང་ཡིད་ཀྱིས་གཞན་བྱེད་དུ་བཅུག་པའོ། །ཡི་རང་བ་ནི་གཞན་གྱིས་སྡིག་པ་བྱས་པ་ལ་ཡིད་ཀྱི་དགའ་བར་བྱེད་པའོ། །འགྱོད་བགྱིས་ནས་ཅེས་པ་ནི་དམྱལ་བ་ལ་སོགས་པར་མི་དགེ་བའི་རྣམ་སྨིན་ཐོས་པས་འཇིགས་པའོ། །

དེ་ལ་དཀོན་མཆོག་གསུམ་ནི་བླ་ན་མ་མཆིས་པའི་ཞིང་དང་། ཕ་ལ་སོགས་པ་ནི་ཕན་བཏགས་པའི་ཞིང་ཡིན་ཏེ།དེ་ལ་གནོད་པས་ནི་སྡུག་བསྔལ་གྱི་རྣམ་པར་སྨིན་པ་རྒྱ་ཆེ་ཞིང་དྲག་པ་ཡིན་པའི་ཕྱིར་རོ། །

ཁྱད་པར་དགེ་འདུན་གྱི་རྫས་གང་ཟག་གིས་མ་བྱིན་པར་ལེན་པ་ནི། ཆེས་ལྕི་སྟེ་གལ་ཏེ་ཞལ་དུ་འདུ་བའི་སྒོ་ཞིག་ཡིན་ན། འདི་ནི་རྣམ་སྨིན་མ་མྱོང་བར་མི་འདག་པར་དྲན་པ་ཉེར་བཞག་ལས་གསུངས་སོ། །མི་བཟད་པ་ནི་མེ་སྟག་ལས་མེ་ཆེན་མཆེད་པ་ལྟ་བུ་སྟེ་རྒྱུའི་དུས་ན་ཆུང་ཡང་རྣམ་སྨིན་གྱི་དུས་ན་འཇིགས་སུ་རུང་བའི་ཕྱིར་རོ། །

གཉིས་པ་མྱུར་དུ་འཆི་བར་དོགས་པས་སུན་འབྱིན་པ་ནི།བདག་ནི་སྡིག་པ་མ་བྱང་བའི། །སྔོན་དུ་འགུམ་པར་འགྱུར་དུ་མཆི། །ཇི་ལྟར་འདི་ལས་ངེས་ཐར་བར། །མྱུར་བའི་ཚུལ་གྱིས་བསྐྱབ་ཏུ་གསོལ།།  །།ཡིད་བརྟན་མི་རུང་འཆི་བདག་འདི། །བྱས་དང་མ་བྱས་མི་སྡོད་པས། །ན་དང་མི་ན་ཀུན་གྱི་ཡང་། །གློ་བུར་ཚེ་ལ་ཡིད་མི་བརྟན།།  །།ཞེས་གསུངས་ཏེ། འཆི་བའི་དུས་མ་ངེས་པས་སྡིག་པ་མ་བྱང་བར་ཤི་དོགས་པའོ། །

གསུམ་པ་དོན་མེད་པར་བརྟགས་པས་སུན་འབྱིན་པ་ནི།ཐམས་ཅད་བོར་ཏེ་ཆས་དགོས་པ། །བདག་གིས་དེ་ལྟར་མ་ཤེས་ནས། །མཛའ་དང་མི་མཛའི་དོན་གྱི་ཕྱིར། །སྡིག་པ་རྣམ་པ་སྣ་ཚོགས་བྱས།། 

།།མི་མཛའ་རྣམས་ཀྱང་མེད་འགྱུར་ཞིང་། །མཛའ་བ་རྣམས་ཀྱང་མེད་པར་འགྱུར། །བདག་ཀྱང་མེད་པར་འགྱུར་བ་སྟེ།།དེ་བཞིན་ཐམས་ཅད་མེད་པར་འགྱུར།།  

།།རྨི་ལམ་ཉམས་སུ་མྱོང་བ་བཞིན། །དངོས་པོ་གང་དང་གང་སྤྱད་པ། །དེ་དེ་དྲན་པའི་ཡུལ་དུ་འགྱུར། །འདས་པ་ཐམས་ཅད་མཐོང་མི་འགྱུར།།  །།

རེ་ཞིག་གསོན་ཚེ་འདི་ཉིད་ལའང་། །མཛའ་དང་མི་མཛའ་དུ་མ་འདས། །དེ་དག་དོན་དུ་བྱས་པའི་སྡིག །མི་བཟད་གང་ཡིན་མདུན་ན་གནས།།  

།།དེ་ལྟར་བདག་ནི་གློ་བུར་ཞེས།བདག་གིས་རྟོགས་པར་མ་གྱུར་བས། །གཏི་མུག་ཆགས་དང་ཞེ་སྡང་གིས།།སྡིག་པ་རྣམ་པ་དུ་མ་བྱས།།  །།ཞེས་གསུངས་ཏེ། ཅིའི་ཆེད་དུ་བྱས་ཅེ་ན། ཐམས་ཅད་བོར་ནས་རང་གཅིག་བུར་འགྲོ་དགོས་པ་མ་ཤེས་པར་མཛའ་བ་སྐྱོང་བ་དང་། མི་མཛའ་བ་གཞོམ་པའི་དོན་དུ་བྱས་སོ། །སུའི་ཆེད་དུ་བྱས་པ་དེས་མྱོང་ངོ་ཞེ་ན། དེ་དག་ཐམས་ཅད་མེད་པར་གྱུར་ཀྱང་རྣམ་སྨིན་ནི་རང་གི་མདུན་ལྟ་བུ་ཕྱི་མའི་སེམས་ཁོ་ན་ལ་གནས་སོ། །

བཞི་པ་རྣམ་སྨིན་ལ་འཇིགས་པས་སུན་དབྱུང་བ་ནི།ཉིན་མཚན་སྡོད་པ་ཡོང་མེད་པར། །ཚེ་འདི་རྟག་ཏུ་གོད་འགྱུར་ཞིང་། །སྣོན་པ་གུད་ནས་ཡོང་མེད་ན། །བདག་ལྟ་འཆི་བར་ཅིས་མི་འགྱུར།།  

།།བདག་ནི་མལ་ན་འདུག་བཞིན་དུ། །གཉེན་བཤེས་ཀུན་གྱིས་མཐའ་བསྐོར་ཡང་། །སྲོག་འཆད་པ་ཡི་ཚོར་བ་དག །བདག་ཉིད་གཅིག་པུས་མྱོང་བར་འགྱུར།།  

།།གཤིན་རྗེའི་ཕོ་ཉས་ཟིན་པ་ལ། །གཉེན་གྱི་ཅི་ཕན་བཤེས་ཅི་ཕན། །དེ་ཚེ་བསོད་ནམས་གཅིག་སྐྱོབ་ན། །དེ་ཡང་བདག་གིས་མ་བསྟེན་ཏོ།། 

།།མགོན་པོ་བག་མེད་བདག་གིས་ནི། །འཇིགས་པ་འདི་འདྲ་མ་འཚལ་ནས། །མི་རྟག་ཚེ་འདིའི་ཆེད་དག་ཏུ། །སྡིག་པ་མང་པོ་ཉེ་བར་བསྒྲུབས།།  

།།སྐྱེ་བོ་ཡན་ལག་གཅོད་པའི་སར། །དེ་རིང་ཁྲིད་པའང་བྲེད་གྱུར་ཏེ།ཁ་སྐམ་མིག་རྩ་ངན་ལ་སོགས།སྔར་ལས་གཞན་དུ་འགྱུར་སྣང་ན།། 

།།གཤིན་རྗེའི་ཕོ་ཉ་འཇིགས་འཇིགས་ལྟའི། །ཤ་ཚུགས་ཅན་གྱིས་བཟུང་གྱུར་ཅིང་། །འཇིགས་ཆེན་ནད་ཀྱིས་ཐེབས་གྱུར་པ། །རབ་ཏུ་ཉམ་ཐག་སྨོས་ཅི་དགོས།།  

།།སུ་ཞིག་འཇིགས་ཆེན་འདི་ལས་བདག །ལེགས་པར་སྐྱོབ་པར་བྱེད་འགྱུར་ཞེས།བྲེད་ཤ་འཐོན་པའི་མིག་བགྲད་ནས། །ཕྱོགས་བཞིར་སྐྱབས་དག་ཚོལ་བར་བྱེད།།  

།།ཕྱོགས་བཞིར་སྐྱབས་མེད་མཐོང་ནས་ནི། །དེ་ནས་ཀུན་ཏུ་ཡི་མུག་འགྱུར། གནས་དེར་སྐྱབས་ཡོད་མ་ཡིན་ན། །དེ་ཚེ་བདག་གིས་ཇི་ལྟར་བྱ།།  །།ཞེས་གསུངས་ཏེ། དེ་ཡང་མྱུར་དུ་འཆི་ངེས་པ། འཆི་ཀའི་གནད་གཅོད། དེའི་ཚེ་དགེ་བ་མ་སྒྲུབས་པས་འགྱོད་པར་འགྱུར་བ། སྡིག་པ་སྤྱད་པས་འགྱོད་པར་འགྱུར་བ། འཆི་བ་ལ་སྐྲག་པར་རིགས་པ། ཀུན་ཏུ་སྐྱབས་ཚོལ་བ། སྐྱབས་མ་རྙེད་ནས་སྡུག་བསྔལ་བ་རྣམས་རིམ་པ་ལྟར་ཚིགས་བཅད་རེས་བསྟན་ཞིང་། ལྔ་པ་ཚིགས་བཅད་གཉིས་ཀྱིས་བསྟན་ཏོ། །

གཉིས་པ་རྟེན་གྱི་སྟོབས་ནི།དེ་བས་རྒྱལ་བ་འགྲོ་བའི་མགོན། །འགྲོ་བ་སྐྱོབ་པའི་དོན་བརྩོན་པ། །སྟོབས་ཆེན་འཇིགས་པ་ཀུན་སེལ་ལ། །དེ་རིང་ཉིད་ནས་སྐྱབས་སུ་མཆི།། 

།།དེ་ཡིས་ཐུགས་སུ་ཆུད་པའི་ཆོས། །འཁོར་བའི་འཇིགས་པ་སེལ་བ་དང་། །བྱང་ཆུབ་སེམས་དཔའི་ཚོགས་ལ་ཡང་། །དེ་བཞིན་ཡང་དག་སྐྱབས་སུ་མཆི།།  

།།བདག་ནི་འཇིགས་པས་རྣམ་སྐྲག་ནས། །ཀུན་ཏུ་བཟང་ལ་བདག་ཉིད་འབུལ།འཇམ་པའི་དབྱངས་ལའང་བདག་ཉིད་ཀྱིས། །བདག་གི་ལུས་འདི་དབུལ་བར་དགྱི།།  

།།ཐུགས་རྗེས་སྤྱོད་པ་མ་འཁྲུལ་བ།སྤྱན་རས་གཟིགས་མགོན་དེ་ལ་ཡང་། །ཉམ་ཐག་ང་རོས་འོ་དོད་འབོད། །སྡིག་ལྡན་བདག་ལ་སྐྱབ་ཏུ་གསོལ།།  

།།འཕགས་པ་ནམ་མཁའི་སྙིང་པོ་དང་།ས་ཡི་སྙིང་པོ་དག་དང་ནི། །ཐུགས་རྗེ་ཆེ་མགོན་ཐམས་ཅད་ལ། །སྐྱབས་ཚོལ་སྙིང་ནས་འོ་དོད་འབོད།།  

།།གང་ཞིག་མཐོང་ནས་གཤིན་རྗེ་ཡི། །ཕོ་ཉ་ལ་སོགས་སྡང་བ་རྣམས། །སྐྲག་ནས་ཕྱོགས་བཞིར་འབྱེར་བྱེད་པ། །རྡོ་རྗེ་ཅན་ལའང་སྐྱབས་སུ་མཆི།།  

།།སྔོན་ཆད་ཁྱེད་ཀྱི་བཀའ་ལས་འདས།ད་ནི་འཇིགས་པ་ཆེ་མཐོང་ནས། །ཁྱེད་ལ་སྐྱབས་སུ་མཆི་ལགས་ཀྱིས། །འཇིགས་པ་མྱུར་དུ་བསལ་དུ་གསོལ།།  །།ཞེས་གསུངས་ཏེ། དེ་ལྟ་བུ་འབྱུང་བར་ངེས་པ་སྐྱེས་པས་འཇིགས་ཤིང་སྐྲག་པ་དང་། སྐྱབས་གཞན་མ་རྙེད་པསསྡུག་བསྔལ་བ་དང་། སྐྱབས་ལ་ཡིད་ཆེས་པའི་བློ་བཅོས་མིན་གྱིས་ད་ལྟ་ནས་སངས་རྒྱས་དང་ཆོས་དང་། བྱང་ཆུབ་སེམས་དཔའི་ཚོགས་ལ་ཅི་བྱ་མཚང་བརླག་གི་ཚུལ་གྱིས་སྐྱབས་སུ་འགྲོ་ཞིང༌། ཁྱད་པར་དུ་སངས་རྒྱས་མཐའ་ཡས་པའི་བསོད་ནམས་བ་སྤུའི་ཁུང་བུ་ལ་གནས་ཀྱང་སྨོན་ལམ་གྱི་དབང་གིས་བྱང་ཆུབ་སེམས་དཔར་སྟོན་པ་ཀུན་ཏུ་བཟང་པོ་དང་། ད་ལྟར་ཕྱོགས་བཅུའི་སངས་རྒྱས་ཕལ་མོ་ཆེ་ཞིག་འཇམ་དཔལ་གཞོན་ནུར་གྱུར་པས་སྔོན་བྱང་ཆུབ་ཏུ་བཙུད་པ་ཡིན་པས་སངས་རྒྱས་མཐའ་ཡས་པའི་བླ་མར་གྱུར་ཀྱང་། བྱང་ཆུབ་སེམས་དཔའི་ཚུལ་ལས་མི་གཡོ་བ་འཇམ་དཔལ་དང༌། མཚན་ཐོས་པ་ཙམ་གྱིས་སྡུག་བསྔལ་ཐམས་ཅད་སྐྱོབ་པར་སྨོན་ལམ་བཏབ་སྟེ་མཚན་བྱིན་གྱིས་བརླབས་པ་སྤྱན་རས་གཟིགས་དབང་ཕྱུག་དང་།བྱང་ཆུབ་སེམས་དཔའ་ཐམས་ཅད་ཀྱི་ལྟུང་བ་སེལ་བའི་སྨོན་ལམ་ཅན་ནམ་མཁའི་སྙིང་པོ་དང་། བདུད་ཀྱིས་མི་འཁྲུགས་པ་སའི་སྙིང་པོ་དང་། གང་མཐོང་བ་ཙམ་གྱིས་བདུད་དང་གཤིན་རྗེའི་དཔུང་མཐར་བྱེད་པ་ཕྱག་ན་རྡོ་རྗེ་དང༌།ལ་སོགས་པས་བྱམས་པ་དང་སྒྲིབ་པ་ཐམས་ཅད་རྣམ་པར་སེལ་བ་ལ་སོགས་བྱང་ཆུབ་སེམས་དཔའ་ཐུགས་རྗེ་ཅན་དེ་རྣམས་ལ་སྐྱབས་སུ་མཆི་ཞིང་ལུས་ཕུལ་ཏེ་གསོལ་བ་འདེབས་པའོ། །བདག་ཉིད་འབུལ་ཅེས་དང་བདག་ཉིད་ཀྱིས་ཞེས་པ་ནི་གཞན་གྱིས་བྱེད་དུ་བཅུག་པ་སོགས་མ་ཡིན་པར་རང་ཉིད་ཁོ་ནས་སེམས་ཐག་པ་ནས་སྐྱབས་སུ་གསོལ་ཏེ། སྔོན་ཆད་སྡིག་པ་ཅི་ཡང་མི་བྱ་སྟེ། །ཞེས་སོགས་ཀྱི་ཁྱེད་ཀྱི་བཀའ་ལས་འདས་མོད་ཀྱང་། ད་ནི་ནམ་དུ་ཡང་བཀའ་ལས་མི་འདའ་བས་བདག་རྗེས་སུ་ཟུངས་ཤིག་པའོ། །གོང་དུ་བྱང་ཆུབ་སྙིང་པོར་སོགས་ཀྱིས་སྐྱབས་སུ་སོང་བ་ནི་ལམ་ཐམས་ཅད་ཀྱི་གཞིའི་སྐྱབས་འགྲོ་དངོས་བཟུང་བ་ཡིན་ལ། འདི་ནི་རྟེན་གྱི་སྟོབས་སུ་གློ་བུར་གྱི་འཇིགས་པས་དཀོན་མཆོག་ར་མདར་སྦྲན་པ་ཡིན་པས་ཟློས་པའི་སྐྱོན་མེད་དོ། །

གསུམ་པ་གཉེན་པོ་ལ་འབད་པ་ནི།ཐ་མལ་ནད་ཀྱིས་འཇིགས་ན་ཡང་། །སྨན་པའི་ངག་བཞིན་བྱ་དགོས་ན། །འདོད་ཆགས་ལ་སོགས་ཉེས་བརྒྱ་ཡི། །ནད་ཀྱིས་རྟག་བཏབ་སྨོས་ཅི་དགོས།།  

།།དེ་གཅིག་གིས་ཀྱང་འཛམ་གླིང་ན། །གནས་པའི་མི་ཀུན་རླག་བྱེད་ལ།དེ་དག་གསོ་བའི་སྨན་གཞན་ནི། །ཕྱོགས་རྣམས་ཀུན་ནས་མི་རྙེད་ན།།  

།།དེ་ལ་སྨན་པ་ཐམས་ཅད་མཁྱེན། །ཟུག་རྔུ་ཐམས་ཅད་འབྱིན་པ་བཀའ་ལྟར་མི་བྱེད་སེམས་པ་ནི།།ཤིན་ཏུ་གཏི་མུག་སྨད་པའི་གནས།།  

།།གཡང་ས་ཐ་མལ་ཆུང་ངུ་ལའང་། །བག་ཡོད་གནས་པར་བྱ་དགོས་ན། །དཔག་ཚད་སྟོང་དུ་ལྟུང་བ་ཡི། །ཡུན་རིང་གཡང་ས་སྨོས་ཅི་དགོས།། 

།།དེ་རིང་ཁོ་ན་མི་འཆི་ཞེས།།བདེ་བར་འདུག་པ་རིགས་མ་ཡིན། །བདག་ནི་མེད་པར་འགྱུར་བའི་དུས། །དེ་ནི་གདོན་མི་ཟ་བར་འབྱུང་།།  

།།བདག་ལ་མི་འཇིགས་སུ་ཡིས་བྱིན། །འདི་ལས་ཇི་ལྟར་ངེས་ཐར་འགྱུར། །གདོན་མི་ཟ་བར་མེད་འགྱུར་ན།ཅི་ཕྱིར་བདག་ཡིད་བདེ་བར་འདུག།  །།ཅེས་གསུངས་ཏེ། ཅིའི་ཕྱིར་བཀའ་ལས་མི་འདའ་ཞེ་ན། ཚིགས་བཅད་དང་པོའོ། །ཉོན་མོངས་པའི་ནད་ནི་ཤིན་ཏུ་འཇིགས་པར་སྟོན་པ་ལ་གཉིས་པའོ། །སྨན་པ་སངས་རྒྱས་གཅིག་པུར་སྟོན་པ་ནི་གསུམ་པའོ། །གཡང་སའི་དཔེས་བཟློས་ཏེ་བསྟན་པ་ནི་བཞི་པའོ། །སྡིག་པ་སྦྱོང་བ་ལས་རིངས་པའི་བྱ་བ་གཞན་མེད་པར་སྟོན་པ་ནི་ཤློ་ཀ་གཉིས་སོ། །

བཞི་པ་སོར་ཆུད་པར་བྱ་བ་ནི།སྔོན་ཆད་མྱོང་སྟེ་ཞིག་པ་ལས།བདག་ལ་ལྷག་པ་ཅི་ཡོད་ན། །བདག་ནི་དེ་ལ་མངོན་ཞེན་ནས། །བླ་མའི་བཀའ་དང་འགལ་བར་བྱས།། 

གསོན་ཚེ་འདི་དང་དེ་བཞིན་དུ། །གཉེན་དང་བཤེས་པ་རྣམ་སྤངས་ནས། །གཅིག་པུར་ག་ཤེད་འགྲོ་དགོས་ན། །མཛའ་དང་མི་མཛའ་ཀུན་ཅི་རུང་།།  

།།མི་དགེ་བ་ལས་སྡུག་བསྔལ་འབྱུང་། །དེ་ལས་ཇི་ལྟར་ངེས་ཐར་ཞེས། །ཉིན་མཚན་རྟག་ཏུ་བདག་གིས་ནི། །འདི་ཉིད་འབའ་ཞིག་བསམ་པར་རིགས།།  

།།བདག་ནི་མི་ཤེས་གཏི་མུག་པས། །རང་བཞིན་ཁ་ན་མ་ཐོའམ། །བཅས་པའི་སྡིག་པ་གང་ཡིན་ལས། །གང་ཡང་རུང་བ་བགྱིས་པ་རྣམས།།  

།།མགོན་པོའི་སྤྱན་སྔར་མངོན་སུམ་དུ། །ཐལ་སྦྱར་སྡུག་བསྔལ་འཇིགས་སེམས་ཀྱིས།ཡང་དང་ཡང་དུ་ཕྱག་འཚལ་ཏེ། །དེ་དག་ཐམས་ཅད་བཤགས་པར་བགྱི།། 

།།འདྲེན་པ་རྣམས་ཀྱིས་བདག་གི་སྡིག །ནོངས་པ་ལགས་པར་བཟུང་དུ་གསོལ།འདི་ནི་བཟང་པོ་མ་ལགས་པས། །སླན་ཆད་བདག་ནི་ཡོང་མི་བགྱིད།།  །།ཅེས་གསུངས་ཏེ། ཚིགས་བཅད་དང་པོ་གསུམ་གྱིས་འགྱོད་པའི་རྒྱུ་མཚན་བསམས། བཞི་པ་དང་། ལྔ་པ་དང་། ཚིགས་བཅད་ཕྱེད་ཀྱིས་མཐོལ་ཞིང་བཤགས། དེ་ནས་ཕྱེད་ཀྱིས་སླན་ཆད་སྡོམ་པར་དམ་བཅས་པའོ། །

བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། སྡིག་པ་བཤགས་པ་གཙོ་བོར་སྟོན་པའི་ལེའུ་སྟེ་གཉིས་པ་རྣམ་པར་ཕྱེ་བའོ།། །།

ལེའུ་གསུམ་པ། བྱང་ཆུབ་ཀྱི་སེམས་ཡོངས་སུ་བཟུང་བ།ལེའུ་གསུམ་པ་ལ་འབྲེལ་ནི། བཤགས་པའི་འོག་ཏུ་ཡི་རང་སོགས་འབྱུང་བར་འབྲེལ་ལོ། །དེས་ན་བཞི་པ་རྗེས་སུ་ཡི་རང་ལ།

གཞུང་ནི།སེམས་ཅན་ཀུན་གྱི་ངན་སོང་གི།སྡུག་བསྔལ་ངལ་བསོའི་དགེ་བ་དང་།།སྡུག་བསྔལ་ཅན་དག་བདེར་གནས་ལ། །དགའ་བས་རྗེས་སུ་ཡི་རང་ངོ་།།  །།བྱང་ཆུབ་རྒྱུར་གྱུར་དགེ་བསགས་པ། །དེ་ལ་རྗེས་སུ་ཡི་རང་ངོ་། །ལུས་ཅན་འཁོར་བའི་སྡུག་བསྔལ་ལས། །ངེས་པར་ཐར་ལ་ཡི་རང་ངོ་།།སྐྱོབ་པ་རྣམས་ཀྱི་བྱང་ཆུབ་དང་།།རྒྱལ་སྲས་ས་ལའང་ཡི་རང་ངོ་།།  །།སེམས་ཅན་ཐམས་ཅད་བདེ་མཛད་པའི། །ཐུགས་སྐྱེད་དགེ་བ་རྒྱ་མཚོ་དང་། །སེམས་ཅན་ཕན་པར་མཛད་པ་ལ། །དགའ་བས་རྗེས་སུ་ཡི་རང་ངོ་།།  །།ཞེས་གསུངས་ཏེ། རྒྱུ་བསོད་ནམས་ཆ་མཐུན་དང་། དེའི་འབྲས་བུ་མངོན་མཐོའི་བདེ་བ། ཐར་པ་ཆ་མཐུན་གྱི་དགེ་བ།ཉན་རང་གི་བྱང་ཆུབ། ཐེག་ཆེན་གྱི་འབྲས་བུ་སངས་རྒྱས་དང་ས་བཅུ། རྒྱུ་ཐེག་ཆེན་གྱི་ལམ་སྒྲུབ་པ་རྣམས་ལ་སྔ་མ་རྣམས་ཚིག་རྐང་གཉིས་རེ་དང་ཐ་མ་ཤློ་ཀ་གཅིག་གིས་བསྟན་པ་ཡིན་ནོ།

ལྔ་པ་བསྐུལ་བ་ནིཕྱོགས་རྣམས་ཀུན་གྱི་སངས་རྒྱས་ལ། །ཐལ་མོ་སྦྱར་ཏེ་གསོལ་བ་ནི། །སེམས་ཅན་སྡུག་བསྔལ་མུན་འཐོམས་ལ།ཆོས་ཀྱི་སྒྲོན་མེ་སྦར་དུ་གསོལ།།  །།ཞེས་གསུངས་ཏེ། ཕྱོགས་བཅུའི་སངས་རྒྱས་གང་ད་ལྟར་མངོན་པར་རྫོགས་པར་སངས་རྒྱས་ནས། སུ་ལ་བསྟན་ཀྱང་གོ་བར་མི་ནུས་པས། །ཞེས་གསུངས་པ་ལྟ་བུ། གཞན་གྱིས་རྟོགས་དཀའ་བར་མཁྱེན་པ་དང་། དམ་པའི་ཆོས་ནི་སངས་རྒྱས་ཉིད་ལས་དཀོན་པར་སྟོན་པ་དང་། དགེ་བ་སྐྱེད་པའི་ཕྱིར་གཞན་གྱིས་གསོལ་བ་འདེབས་སུ་གཞུག་པའིདུས་ལ་གཞེས་ཏེ་འོ་སྐོལ་གྱི་སྟོན་པས་སངས་རྒྱས་ནས་ཞག་ཞེ་དགུར་ཐུན་མོང་གི་གདུལ་བྱ་ལ་ཆོས་མ་བསྟན་པ་དང་། དེ་ནས།གཞན་གྱིས་གསོལ་བ་བཏབ་ལ་ང་མི་ལྟོས། །སྐྱེ་བོ་འདི་ཀུན་ཚངས་ལ་དད་པ་སྟེ། །དེ་ཡིས་གསོལ་བ་བཏབ་ནས་ཆོས་འཁོར་བསྐོར། །ཞེས་བསྟན་པ་ལྟར། སངས་རྒྱས་ཁ་ཅིག་དེ་བས་ཡུན་ཐུང་བ་དང་། ཁ་ཅིག་ལོ་མང་པོ་དང་སྐུ་ཚེ་རིང་བ་ལ་ལ་བསྐལ་པའི་བར་དང་། དེ་བཞིན་གཤེགས་པ་ལ་ལ་ལོ་དཔག་ཏུ་མེད་པར་བཞུགས་ཀྱང་ཆོས་མ་བསྟན་པར་མཐར་ཉིན་གཅིག་ཁོ་ན་ཆོས་བསྟན་ཏེ་མྱ་ངན་ལས་འདའ་བར་མཛད་པ་ཡང་གསུངས་པས་དེ་ལྟ་བུ་རྣམས་ལ་དད་པས་དམིགས་ཏེ་ཆོས་སྟོན་པར་གསོལ་བ་འདེབས་པ་ཤློ་ཀ་གཅིག་གོ།འདིར་རང་ཚངས་པར་བསྒོམས་ཏེ་གསེར་གྱི་འཁོར་ལོ་ཕུལ་ནས་བསྐུལ་བར་མོས་ཅེས་ཟེར་བ་ནི་གསང་སྔགས་དང་བསྲེས་པ་སྟེ། འོན་ཀྱང་མོས་པའི་སྟོབས་ཙམ་གྱིས་ཡིན་ན་འགལ་བ་མེད་དོ། །

དྲུག་པ་གསོལ་བ་ནི།རྒྱལ་བ་མྱ་ངན་འདའ་བཞེད་ལ།ཐལ་མོ་སྦྱར་ཏེ་གསོལ་བ་ནི། །འགྲོ་འདི་ལྡོངས་པར་མི་འགོད་ཅིང་། །བསྐལ་བ་གྲངས་མེད་བཞུགས་པར་གསོལ།།  །།ཞེས་གསུངས་ཏེ། ཆོས་ཀྱི་སྐུ་མྱ་ངན་ལས་འདའ་བ་མེད་ཀྱང་མཆོག་གི་སྤྲུལ་སྐུ་ནི་གདུལ་བྱ་ལ་དཀོན་པར་སྟོན་པ་དང་རྟག་འཛིན་ཟློག་པ་དང༌། སྐུ་གདུང་གྱེས་པའམ་རིལ་པོས་གདུལ་བྱ་རྣམས་ཀྱི་ཆེད་དང་བཀའ་བསྡུ་བ་དང་བསྟན་པའི་གནས་ཚད་སོགས་ཀྱི་ཕྲིན་ལས་ལྷག་མ་མང་པོ་སྟོན་དགོས་པའི་ཕྱིར་མྱ་ངན་ལས་འདའ་བ་ངེས་པར་སྟོན་ལ།དེ་ཡང་སྟོན་པས་ཀུན་དགའ་བོ་མྱ་ངན་ལས་མི་འདའ་བར་གསོལ་བ་འདེབས་སུ་གཞུག་པའི་ཕྱིར། ཀུན་དགའ་བོ་གང་རྫུ་འཕྲུལ་གྱི་རྐང་པ་བཞི་ལ་བསྟེན་ཏེ་བསྒོམ་མང་དུ་བྱས་པ་དེ་ནི་འདོད་ན་བསྐལ་པའམ་བསྐལ་པ་ལས་ལྷག་གི་བར་དུ་ཡང་འདུག་གོ །དེ་བཞིན་གཤེགས་པས་ཀྱང་རྫུ་འཕྲུལ་གྱི་རྐང་པ་བཞི་ལ་བསྟེན་བསྒོམ་མང་དུ་མཛད་པས་བཞེད་ན་བསྐལ་པའམ་བསྐལ་པ་ལས་ལྷག་གི་བར་དུ་ཡང་བཞུགས་སོ། །ཞེས་ལན་གསུམ་གསུངས་ཀྱང་། ཀུན་དགའ་བོ་བདུད་ཀྱིས་ཐེབས་པས་ཅི་ཡང་མ་གསོལ་བ་ན་ཉིན་མོར་སྤྱོད་དུ་སོང་ཞིག་ཅེས་གསུངས་པའི་འོག་ཏུ་སྡིག་ཅན་གྱིས་མྱ་ངན་ལས་འདའ་བར་གསོལ་བ་བཏབ། མགར་བའི་བུ་ཙུནྡས་མྱ་ངན་ལས་མི་འདའ་བར་གསོལ་བ་བཏབ་པས་གཉིས་ཀ་དགའ་བའི་ཕྱིར་སྐུ་ཚེའི་ཚད་ཟླ་བ་གསུམ་བྱིན་གྱིས་བརླབས་པ་ལྟ་བུ་སྟེ། ཕྱོགས་བཅུའི་སངས་རྒྱས་དེ་ལྟ་བུ་མཐའ་ཡས་པ་རྣམས་ལ་དམིགས་ཏེ་མྱ་ངན་ལས་མི་འདའ་བར་གསོལ་བ་གདབ་པ་ཤློ་ཀ་གཅིག་གོ།

བདུན་པ་བསྔོ་བ་ལ་གསུམ། བསྔོ་བ་དངོས། ལུས་སོགས་སེམས་ཅན་ལ་བཏང་བ། སྨོན་ལམ་རྒྱ་ཆེར་གདབ་པའོ།

དང་པོ་བསྔོ་བ་དངོས་ནི།དེ་ལྟར་འདི་དག་ཀུན་བྱས་ཏེ། །དགེ་བ་བདག་གིས་གང་བསགས་པ། །དེས་ནི་སེམས་ཅན་ཐམས་ཅད་ཀྱི། །སྡུག་བསྔལ་ཐམས་ཅད་སེལ་བར་ཤོག ། །།འགྲོ་བ་ནད་པ་ཇི་སྲིད་དུ། །ནད་སོས་གྱུར་གྱི་བར་དུ་ནི། །སྨན་དང་སྨན་པ་ཉིད་དག་དང༌། །དེ་ཡི་ནད་གཡོག་བྱེད་པར་ཤོག །  །།ཟས་དང་སྐོམ་གྱི་ཆར་ཕབ་སྟེ།བཀྲེས་དང་སྐོམ་པའི་གནོད་པ་བསལ། །མུ་གེའི་བསྐལ་པ་བར་མའི་ཚེ།བདག་ནི་ཟས་དང་སྐོམ་དུ་གྱུར།།  །།སེམས་ཅན་ཕོངས་ཅིང་དབུལ་བ་ལ། །བདག་ནི་མི་ཟད་གཏེར་གྱུར་ཏེ། །ཡོ་བྱད་མཁོ་རྒུ་སྣ་ཚོགས་སུ། །མདུན་ན་ཉེ་བར་གནས་གྱུར་ཅིག །  །།ཅེས་གསུངས་ཏེ། གཞན་དོན་དུ་སྤྱིར་བསྔོ་བ་དང་། ནད་དང་། བཀྲེས་པ་དང་། ཕོངས་པ་སེལ་བ་སྟེ་བཞི་ལ་ཚིགས་བཅད་རེ་རེས་བསྔོ་བ་གསུངས་ལ། ནད་དང་མུ་གེ་ནི་མ་འོངས་པ་དེའི་བསྐལ་པའི་དུས་ཏེ། མཛོད་ལས།དེ་ནས་ལས་ཀྱི་ལམ་ལྷག་པས། །ཚེ་ཐུང་ལོ་ནི་བཅུ་པར་འགྱུར། །བསྐལ་པ་མཚོན་དང་ནད་དང་ནི། །མུ་གེ་རྣམས་ཀྱིས་མཐར་ཕྱིན་ཏོ།ཞག་རྣམས་དང་ནི་ཟླ་བ་དང་། །ལོ་བདུན་དག་སྟེ་གོ་རིམ་བཞིན། །ཞེས་མི་རྣམས་ཚེ་ལོ་བཅུ་པའི་དུས་དེར་ཐོག་མར་མཚོན་གྱི་བསྐལ་པ་ཞག་བདུན་གྱིས་དམྱལ་ཐག་པར་བྱེད་དོ།།དེའི་ལྷག་མ་རྣམས་ནད་ཀྱི་བསྐལ་པ་ཞག་བདུན་དང་ཟླ་བ་བདུན་གྱིས་དམྱལ་ཐག་གཅོད་དོ། །དེའི་ལྷག་མར་ལུས་པ་རྣམས་མུ་གེའི་བསྐལ་པ་ཞག་བདུན་ཟླ་བ་བདུན་ལོ་བདུན་གྱིས་ལྷག་མ་ཙམ་དུ་བྱེད་ལ། དེ་ནས་རྫོགས་ལྡན་གྱི་མགོ་རྩོམ་པར་འགྱུར་བའོ། །དེས་ན་སྤྱིར་སེམས་ཅན་གྱི་ནད་སོགས་སྡུག་བསྔལ་ཐམས་ཅད་དང་ཁྱད་པར་ནད་མཚོན་མུ་གེའི་བསྐལ་པ་བར་མ་བ་དེ་རྣམས་ཁོ་ན་ཤིན་ཏུ་སྡུག་བསྔལ་ཞིང་སྐྱབས་གཞན་མེད་པར་གཟིགས་པས་དེ་རྣམས་ཀྱི་དོན་དུ་བསྔོ་བ་སྟེ།མཚོན་གྱི་བསྐལ་པ་བར་མའི་ཚེ།བདག་ནི་མཐོང་བ་ཙམ་གྱིས་ཀྱང་། །ཞེ་སྡང་གདུག་རྩུབ་ཀུན་ཞི་ནས།།བྱམས་པ་ཆེ་ལ་གནས་གྱུར་ཅིག །ཅེས་པའང་དོན་གྱིས་འཐོབ་བམ་སྙམ་མོ། །འགྲོ་བ་ནད་པ་སོགས་ནི་ནད་ཀྱི་བསྐལ་པ་ལས་སྐྱབས་པའི་དོན་དུ་བསྔོ་བའོ། །ཟས་དང་སོགས་ནི་མུ་གེའི་བསྐལ་པ་ལས་སྐྱབས་པར་བསྔོ་བའོ། །སེམས་ཅན་ཕོངས་ཤིང་སོགས་ནི་མིས་རྣམས་ཕོངས་པ་ལས་སྡིག་པ་ལ་འཇུག་པར་གཟིགས་ནས་དེའི་ཆེད་དུ་ལྷག་པར་བསྔོ་བའོ། །འགྲེལ་ཆེན་ལས། འདི་ནི་རྡོ་རྗེ་རྒྱལ་མཚན་གྱི་བསྔོ་བ་ལས་དགེ་བའི་རྩ་བ་འདིས་བདག་སྡུག་བསྔལ་གྱི་ཕུང་པོ་ཐམས་ཅད་ཟློག་པའི་ཕྱིར་སེམས་ཅན་ཐམས་ཅད་ཀྱི་གནས་སུ་གྱུར་ཅིག །ཡོངས་སུ་སྒྲོལ་བའི་ཕྱིར་སྐྱོབ་པ། འཇིགས་པ་ཐམས་ཅད་ལས་སྲུང་བའི་ཕྱིར་སྐྱབས། ས་ཐམས་ཅད་ཀྱི་རྗེས་སུ་འགྲོ་བའི་ཕྱིར་རྟེན། ཤིན་ཏུ་གྲུབ་བདེ་འཐོབ་པའི་ཕྱིར་དཔུང་གཉེན། རབ་རིབ་མེད་པའི་ཡེ་ཤེས་ཀུན་ཏུ་སྟན་པའི་ཕྱིར་སྣང་བ། མ་རིག་པའི་མུན་པ་ཟློག་པའི་ཕྱིར་སྒྲོན་མེར་གྱུར་ཅིག་ཅེས་སོགས་ཀྱིས་ཡོངས་སུ་བསྔོ་བ་དེ་ཡང་ལྷག་པའི་བསམ་པས་ཡོངས་སུ་བསྔོའི་ཚིག་ཙམ་གྱིས་ནི་མ་ཡིན་ནོ། །དགའ་བ་མགུ་བ་རབ་ཏུ་དང་བ་རབ་ཏུ་དགའ་བ་མཉེན་པ་བྱམས་པ་མཛའ་བ་ཕན་གདགས་པའི་སེམས་ཀྱིས་ཡོངས་སུ་བསྔོའོ། །ཞེས་སོ། །

གཉིས་པ་ལུས་སོགས་སེམས་ཅན་ལ་བཏང་བ་ནི།ལུས་དང་དེ་བཞིན་ལོངས་སྤྱོད་དང་། །དུས་གསུམ་དགེ་བ་ཐམས་ཅད་ཀྱང་། །སེམས་ཅན་ཀུན་གྱི་དོན་གྱི་ཕྱིར། །ཕངས་པ་མེད་པར་བཏང་བར་བྱ།།  །།ཐམས་ཅད་བཏང་བས་མྱ་ངན་འདའ། །བདག་བློ་མྱ་ངན་འདས་པ་སྒྲུབ། །ཐམས་ཅད་གཏོང་བར་ཆབས་གཅིག་ལ།སེམས་ཅན་རྣམས་ལ་བཏང་བ་མཆོག །  །།བདག་གིས་ལུས་ཅན་ཐམས་ཅད་ལ། །ལུས་འདི་ཅི་བདེར་བྱིན་ཟིན་གྱིས། །རྟག་ཏུ་གསོད་དང་སྨོད་པའམ། །བརྡེག་སོགས་ཅི་དགར་བྱེད་ལ་རག །  །།བདག་གི་ལུས་ལ་རྩེ་བྱེད་དམ།ཅོ་འདྲི་ག་ཞའི་རྒྱུ་བྱེད་ཀྱང་། །བདག་གི་ལུས་འདི་བྱིན་ཟིན་གྱིས། །འདི་ཡི་ཁ་ཏས་ཅི་ཞིག་བྱ།།  །།དེ་ལ་གནོད་པར་མི་འགྱུར་བའི།།ལས་གང་ཡིན་པའང་བྱེད་དུ་ཆུག །ཅེས་གསུངས་ཏེ། དང་པོས་ནི་ལུས་ལོངས་སྤྱོད་དགེ་བར་བཅས་པ་སེམས་ཅན་ལ་བྱང་ཆུབ་ཀྱི་རྒྱུར་གཏོང་བར་དམ་འཆའ་བའོ། །གཉིས་པས་དེའི་འཐད་པ་སྟོན་ཏེ་དེ་རྣམས་མ་བཏང་ན་བྱང་ཆུབ་མི་འཐོབ་ལ་བདག་ནི་བྱང་ཆུབ་སྒྲུབ་པའི་ཕྱིར་དང་། ལུས་ལོངས་སྤྱོད་བློས་མ་བཏང་ན་ཡང་འཆི་བའི་དུས་འཇོག་དགོས་ཀྱང་དོན་ཅིར་ཡང་མི་འགྱུར་ལ། དེས་ན་ད་ལྟ་ནས་སེམས་ཅན་ལ་བཏང་ན་དོན་ཆེན་པོར་འགྱུར་བའི་ཕྱིར་རོ། །དེ་ནས་གཉིས་ཀྱིས་བྱིན་པ་གོ་བར་བྱས་ཏེ་ད་ནི་ལུས་ལོངས་སྤྱོད་ལ་བདག་གིར་བཟུང་བའི་གཟེ་རེག་མི་བྱའོ་ཞེས་དམ་འཆའ་བ་དང་། དེ་ནས་ཕྱེད་ཀྱིས་ལས་འཆོལ་བ་པོ་རང་ལ་མི་གནོད་པའི་ལས་དེ་ལ་བཀོལ་ཞིག་ཅེས་འདོམས་པར་བྱེད་པའོ། །འགྲེལ་ཆེན་ལས་ནི། དུས་གསུམ་གྱི་དགེ་བ་གཏོང་ན་མ་འོངས་པའི་དགེ་བ་ད་ལྟ་ཇི་ལྟར་གཏོང་ཞེ་ན། བདེན་མོད་དེའི་དུས་ཀྱི་ཞེན་པ་ལྡོག་པ་དང་ད་ལྟར་ཡང་བསམ་པ་དག་པ་འཕེལ་བའི་ཆེད་དོ། །ལྟོས་པ་མེད་པ་ནི་བདག་དོན་ལ་སྟེ་ཅིའི་ཕྱིར་གཏོང་ན་སེམས་ཅན་ཀུན་གྱི་དོན་སྒྲུབ་ཕྱིར་རོ། །འདི་ནི་བློ་གྲོས་མི་ཟད་པའི་མདོ་ལས། དགེ་བའི་སེམས་དང་སེམས་ལས་བྱུང་བ་རྣམས་དྲན་ལ་རྗེས་སུ་དྲན་ནས་ཀྱང་བྱང་ཆུབ་ཏུ་ཡོངས་སུ་བསྔོ་བ་འདི་ནི་འདས་པ་ལ་མཁས་པའོ། །གང་མ་འོངས་པའི་དགེ་བའི་རྩ་བ་ངེས་པར་སེམ་ཞིང་བྱང་ཆུབ་ལ་མངོན་དུ་ཕྱོགས་པའི་ལས་སེམས་པ་སྟེ་བདག་ལ་དགེ་བའི་སེམས་སྐྱེ་བ་འགྱུར་བ་གང་ཡིན་པ་དེ་དག་ཐམས་ཅད་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བ་འདི་ནི་མ་འོངས་པ་ལ་མཁས་པའོ།།སོགས་དང༌། ཐམས་ཅད་གཏོང་བ་ལ་མོས་པ་ཡོངས་སུ་རྫོགས་ཏེ་གཏོང་བའི་སེམས་ཀྱི་ཤུགས་ཀྱིས་ལུས་ཀྱི་སྦྱོར་བ་དེས་ཡོངས་སུ་འཛིན་པ་ཐམས་ཅད་གཏོང་སྟེ་ཡོངས་སུ་འཛིན་པ་འདི་ནི་སྲིད་པའི་སྡུག་བསྔལ་ཐམས་ཅད་ཀྱི་རྩ་བ་སྟེ་དེ་ལས་གྲོལ་བ་ཞེས་བྱའོ། །ཞེས་སོ། །རང་དོན་དུ་ཅུང་ཟད་མི་སྲུང་དམ་ཞེ་ན། ཐམས་ཅད་གཏོང་བར་སོགས་ཏེ། བྱང་ཆུབ་སེམས་དཔའི་སོ་སོར་ཐར་པ་ལས། ཤཱ་རིའི་བུ་གཞན་ཡང་བྱང་ཆུབ་སེམས་དཔའ་ནི་ཆོས་ཐམས་ཅད་ལ་གཞན་གྱིར་འདུ་ཤེས་སྐྱེད་པར་བྱེད་དེ་དངོས་པོ་འགའ་ཡང་མི་ལེན་ཏོ། །སོགས་དང་། སྲེད་མེད་ཀྱི་བུའི་མདོར། གཏོང་བའི་བློ་མི་འཇུག་པའི་དངོས་པོ་སྲེལ་བར་མི་བྱའོ། །སོགས་དང༌། བློ་གྲོས་མི་ཟད་པའི་མདོའི་འབྱུང་བཞིས་སེམས་ཅན་ལ་སྒོ་སྣ་ཚོགས་ནས་ཕན་འདོགས་ཚུལ་རྣམས་དྲངས་སོ། །

གསུམ་པ་སྨོན་ལམ་རྒྱ་ཆེར་གདབ་པ་ནི།བདག་ལ་དམིགས་ནས་ནམ་དུ་ཡང་། །འགའ་ཡང་དོན་མེད་མ་གྱུར་ཅིག །  །།བདག་ལ་དམིགས་ནས་གང་དག་གིས། །ཁྲོའམ་དད་པའི་སེམས་བྱུང་ན། །དེ་ཉིད་རྟག་ཏུ་དེ་དག་གིདོན་ཆེན་འགྲུབ་པའི་རྒྱུར་གྱུར་ཅིག །  །།གང་དག་བདག་ལ་ཁ་ཟེར་རམ། །གཞན་དག་གནོད་པ་བྱེད་པའམ། །དེ་བཞིན་ཕྱར་ག་གཏོང་ཡང་རུང་། །ཐམས་ཅད་བྱང་ཆུབ་སྐལ་ལྡན་གྱུར།།  །།བདག་ནི་མགོན་མེད་རྣམས་ཀྱི་མགོན། །ལམ་ཞུགས་རྣམས་ཀྱི་དེད་དཔོན་དང་། །བརྒལ་འདོད་རྣམས་ཀྱི་གྲུ་དང་ནི། །གཟིངས་དང་ཟམ་པ་ཉིད་དུ་གྱུར།།  །།གླིང་དོན་གཉེར་ལ་གླིང་དང་ནི། །མར་མེ་འདོད་ལ་མར་མེ་དང་། །གནས་མལ་འདོད་ལ་གནས་མལ་དང་། །བདག་ནི་ལུས་ཅན་བྲན་འདོད་པ། །ཀུན་གྱི་བྲན་དུ་འགྱུར་བར་ཤོག །།།ཡིད་བཞིན་ནོར་དང་བུམ་པ་བཟང་།རིག་སྔགས་གྲུབ་དང་སྨན་ཆེན་དང་། །དཔག་བསམ་གྱི་ནི་ཤིང་དག་དང་། །ལུས་ཅན་རྣམས་ཀྱི་འདོད་འཇོར་གྱུར།། །།ས་སོགས་འབྱུང་བ་ཆེན་པོ་དང་། །ནམ་མཁའ་བཞིན་དུ་རྟག་པར་ཡང་། །སེམས་ཅན་དཔག་ཏུ་མེད་པ་ཡི། །རྣམ་མང་ཉེར་འཚོའི་གཞིར་ཡང་ཤོག །  །།དེ་བཞིན་ནམ་མཁའི་མཐས་གཏུགས་པའི།།སེམས་ཅན་ཀུན་ལ་རྣམ་ཀུན་ཏུ། །ཐམས་ཅད་མྱ་ངན་འདས་བར་དུ། །བདག་ནི་ཉེར་འཚོའི་གཞིར་ཡང་ཤོག།  །།ཅེས་གསུངས་ཏེ། དང་པོའི་ཚིག་རྐང་དྲུག་གིས་བདག་ཉིད་ལ་སུས་ཇི་ལྟར་དམིགས་པའི་བློ་སྐྱེས་ཀྱང་བློ་དེ་ཉིད་གང་ཟག་དེ་ལ་དོན་ཆེན་པོའི་རྒྱུར་འགྱུར་བར་སྨོན་པ་དང༌། དེ་ནས་ཚིགས་བཅད་གཅིག་གིས་གནོད་ལན་ཕན་བདེར་འབྲེལ་བར་སྨོན་པའོ། །དེ་ནས་གཉིས་ཀྱིས་སེམས་ཅན་ལ་ཇི་ལྟར་མཁོ་བ་དེ་དང་དེར་འགྱུར་བར་སྨོན་པ་སྟེ། རྟའི་རྒྱལ་པོ་བཱ་ལ་ཧར་གྱུར་པས་སྲིན་མོའི་གླིང་ནས་འབྱིན་པ་ལ་སོགས་པའོ། །གླིང་དོན་གཉེར་ལ་གླིང་དང་ནི། །ཞེས་པ་ལ་གཞན་དག་རྒྱ་དཔེར་དཱི་པཾ་ཞེས་མར་མེའི་སྐད་དོད་ཡོད་པ་རྒྱ་དཔེ་བཀླག་ཉེས་པའམ་མ་དག་པས་དཱི་པ་ཞེས་བཀླགས་ནས་གླིང་དུ་བསྒྱུར་བར་ཟད་དོ་ཟེར་ཡང་། མར་མེ་འདོད་ལ་མར་མེ་དང༌། །ཞེས་པར་འགྲེལ་ཆེན་དང་བི་བྷུ་ཏིའི་འབྲུ་སྣང་ཞིང་། འོན་ཀྱང་རྔོག་འགྱུར་ཕལ་ཆེར་ན། གླིང་དོན་གཉེར་ལ་ཞེས་ཁོ་ན་སྣང་བས་རྒྱ་དཔེ་ཐ་དད་པ་སྙམ་མོ། །དེ་ནས་ཡིད་བཞིན་ནོར་ལ་སོགས་པའི་ཚིགས་བཅད་གཉིས་ཀྱིས་འབད་རྩོལ་དང་རྟོག་པ་མེད་པར་ལྷུན་གྱིས་གྲུབ་པ་སངས་རྒྱས་ཀྱི་སའི་ཕྲིན་ལས་འགྲུབ་པར་སྨོན་པ་དང་། དེ་ནས་གཅིག་གིས་དེ་ལྟར་སེམས་ཅན་གཅིག་ལ་ཇི་ལྟ་བ་བཞིན་དུ་སེམས་ཅན་ཐམས་ཅད་ལ་རྟག་པར་འགྲུབ་པའི་སྨོན་ལམ་མོ། །དེ་ལ་གནས་མལ་ནི་ཞག་མལ་གྱི་བསྟི་གནས་ཏེ་མཚན་མོའི་ལྷ་མོ་རྣམས་ཀྱི་རྣམ་ཐར་ལས་མུན་པར་སྣང་བ་བསྐྱེད་པ་དང་གནས་མལ་སྟོབ་པ་སོགས་དེ་དག་གི་ཕྲིན་ལས་སུ་གསུངས་སོ། །ཡིད་བཞིན་གྱི་ནོར་བུ་ནི་དགོས་འདོད་ཐམས་ཅད་འབྱུང་བའོ། །བུམ་པ་བཟང་པོ་ནི་སྔགས་ཀྱིས་བསྒྲུབས་ནས་གྲུབ་པ་ན་དེ་ནས་གང་འདོད་པ་འབྱུང་བ་སྟེ། དགེ་སློང་དགྲ་བཅོམ་ནི་བུམ་པ་ནས་ཐེག་པ་ཆེན་པོའི་སྡེ་སྣོད་མཐའ་ཡས་པ་ཕྱུང་སྟེ་ལྟ་བར་བཤད་པ་ལྟར་རོ། །རིག་སྔགས་མ་གྲུབ་པ་རྣམས་ལ་མྱུར་དུ་འགྲུབ་པའི་མཐུ་སྩོལ་བའམ། ཡང་ན་རལ་གྲི་དང་མིག་སྨན་དང་ལྷམ་སོགས་གྲུབ་པའི་རྫས་སུ་གྱུར་པས་དོན་སྟེར་བའོ། །སྨན་ཆེན་པོ་ནི་ལྷ་དང་ལྷ་མ་ཡིན་ལ་སོགས་པའི་བཅུད་ལེན་གྱི་བདུད་རྩི་ཚེ་བསྐལ་པར་འཚོ་བ་དང་རིག་འཛིན་གྱི་ལུས་སུ་བྱེད་པའོ། །དཔག་བསམ་གྱི་ཤིང་ནི་འདོད་དགུ་སྟེར་བའི་ཤིང་སྟེ་དེ་ལས་གང་འདོད་བླང་དུ་འབྱུང་བའོ། །འདོད་འཇོར་གྱུར་བ་ནི་འདོད་རྒུ་འཇོ་བའི་བ་ལྟ་བུའི་དོན་ཏེ་ཇི་ལྟར་འདོད་པའི་དོན་གྱི་འབྱུང་གནས་སུ་གྱུར་ཅིག་པའོ། །ས་སོགས་ནི་འབད་རྩོལ་དང་རྣམ་རྟོག་མེད་པར་དོན་བྱེད་པའི་དཔེའོ། །འདི་རྣམས་ནི་རྡོ་རྗེ་རྒྱལ་མཚན་གྱི་བསྔོ་བ་རྣམ་པ་བཅུ་ལ་སོགས་པ་རྒྱལ་སྲས་ཆེན་པོ་རྣམས་ཀྱི་བསྔོ་བའི་རྒྱ་མཚོ་མཐའ་ཡས་པ་འདུས་པའོ། །འདིར་དོགས་པ་འདི་འབྱུང་བའི་གནས་ཡོད་དེ། ཅི་གཅིག་གི་དགེ་བ་གཅིག་ཤོས་ལ་བྱིན་པས་གཅིག་ཤོས་ལ་མི་ཕན་ན་དོན་མེད་ལ། ཕན་ན་ལས་མ་བྱས་པ་དང་ཕྲད་པའི་ཉེས་པར་ཐལ་བས་རྒྱུ་འབྲས་ཀྱི་རྣམ་བཞག་འཇིག་གོ།ཡང་གཞན་གྱིས་བདག་ལ་གནོད་པ་བྱས་པ་འདིས་འདི་བདེ་བ་འཐོབ་པར་གྱུར་ཅིག་སྙམ་པ་འདི་འགྲུབ་བམ་མི་འགྲུབ་མི་འགྲུབ་ན་བསྔོས་པ་དོན་མེད་པར་འགྱུར་ལ། འགྲུབ་ན་རྒྱུ་མི་དགེ་བ་བྱས་པས་འབྲས་བུ་བདེ་བ་འབྱུང་བར་ཐལ་ལོ། །ཡང་མར་མེ་འདོད་ལ་མར་མེར་འགྱུར་བ་སོགས་འདི་གནས་དང་གནས་མིན་གྱི་བསྔོ་བ་གང་ཡིན། གནས་ཀྱི་བསྔོ་བ་ཡིན་ན་མར་མེ་དང་གནས་མལ་དང་ནོར་བུ་སོགས་ནི་བེམ་པོ་ཡིན་པས་བྱང་ཆུབ་སེམས་དཔའ་བེམ་པོར་འགྱུར་བ་ཡོད་པར་ཐལ་ལོ། གནས་མིན་གྱི་བསྔོ་བ་ཡིན་ན་བསྔོས་པ་དོན་མེད་དེ་མི་འགྲུབ་པའི་ཕྱིར་རོ། །ཞེས་དོགས་པར་འགྱུར་རོ། །དེ་ལ་སྐྱོན་དང་པོ་མེད་དེ། ལས་བྱས་པ་དང་ཕྲད་ཀྱི་མ་བྱས་པ་དང་མི་ཕྲད་པ་དང་གཞན་བྱས་ཀྱི་ལས་ལ་གཞན་མི་དབང་ནི་ཐེག་པ་ཐུན་མོང་གི་ལས་འབྲས་ཀྱི་རྣམ་གཞག་ཕྱོགས་གཅིག་པའི་དབང་དུ་མཛད་པ་ཡིན་། འདིར་སངས་རྒྱས་དང་བྱང་ཆུབ་སེམས་དཔའ་མཆོག་རྣམས་ནི་ལས་ལ་དབང་ཐོབ་པས་ལས་སེམས་ཀྱི་སྒྱུར་ཁ་ཙམ་དུ་མཁྱེན་ཞིང་ཅི་ཡང་བྱར་མེད་པ་དང་ཇི་ལྟར་ཡང་གཏུབ་པ་དབྱེར་མེད་པར་མཁྱེན་པས་ལས་བྱིན་གྱིས་རློབ་པར་མཛད་པའི་ཕྱིར་ཏེ། འདི་ནི་ཐེག་དམན་ན་ཡང་མི་རྣམས་སེན་མོའི་སྟེང་དུ་ཞིང་རྨོས་བས་འཚོ་བར་བྱེད་པ་བྱུང་རུང་ངའི་ཉན་ཐོས་རྣམས་བསོད་སྙོམས་ཀྱིས་ཕོངས་པར་མི་འགྱུར་ཏེ། གལ་ཏེ་དེ་བཞིན་གཤེགས་པ་བྱང་ཆུབ་མ་ཐོབ་ན་འཁོར་ལོས་བསྒྱུར་བའི་རྒྱལ་པོར་འགྱུར་བའི་དགེ་བ་ཁོ་ན་བགྲང་ལས་འདས་པར་ཡོད་ལ། དེ་ཐམས་ཅད་སྟོན་པ་ཉིད་ཀྱི་ལོངས་སྤྱོད་དུ་སྨིན་པར་འགྱུར་བ་རྣམས་བདག་གིར་མ་མཛད་པར་མ་འོངས་པའི་ཉན་ཐོས་རྣམས་ལ་རྗེས་སུ་གནང་བའི་ཕྱིར་རོ་ཞེས་བཤད་པའི་ཕྱིར། འཇིག་རྟེན་གྱི་ནོར་ལྷ་རྣམས་ཀྱིས་ཀྱང་སྐྱེ་བ་ཕྱི་མར་སྨིན་རྒྱུའི་ལོངས་སྤྱོད་ཚེ་འདིར་བསྒྱུར་བར་ནུས་ཤིང་དེ་ལྟར་བུ་ལོན་སྔ་ནུད་དུ་བླངས་པས་འབྲས་བུ་ཆུང་ངུར་བྱས་པར་ཡིན་ཡང་དེ་ལའཇིག་རྟེན་པ་རྣམས་ནོར་ལྷས་དངོས་གྲུབ་བྱིན་པར་གྲགས་པའི་ཕྱིར།འོ་ན་སེམས་ཅན་ཐམས་ཅད་ཀྱི་མི་དགེ་བའི་ལས་གཏན་མེད་དུ་ཡང་སངས་རྒྱས་ཀྱིས་ཅིའི་ཕྱིར་བྱིན་གྱིས་མི་རློབ་ཅེ་ན། འདི་ནི་སངས་རྒྱས་རང་ངོས་ནས་དེ་ལྟར་བརླབས་པ་ཡིན་ཏེ། ཆོས་ཐམས་ཅད་རྣམ་པ་ཐམས་ཅད་དུ་སངས་རྒྱས་པ་ཁོ་ནར་གཟིགས་པས་མ་དག་པའི་ཁམས་གཞན་མ་གཟིགས་པའི་ཕྱིར། འོན་ཀྱང་གཞན་སྣང་ལ་དེར་སྣང་བར་མ་ངེས་ཏེ། མིག་ལྡན་གྱིས་གཟུགས་གསལ་བར་མཐོང་བའི་མདུན་ན་ལོང་བ་ལ་དེ་ལྟར་མ་ཡིན་པའི་ཕྱིར།འོན་ཀྱང་མིག་ལྡན་གྱིས་གཟུགས་མཐོང་བ་ལ་བརྟེན་ནས་སྨན་པ་བོས་ཏེ་ལོང་བའི་རབ་རིབ་བསལ་ཏེ་ཕྱེ་བས་དེས་ཀྱང་གཟུགས་མཐོང་བར་འགྱུར་བའི་ཕྱིར། མིག་ལྡན་ཀྱིས་གཟུགས་མཐོང་བ་དེ་ལོང་བའི་རབ་རིབ་དག་བྱེད་ཀྱི་རྒྱུར་འགྱུར་བ་ལྟར་སངས་རྒྱས་ཀྱིས་མ་དག་པ་མ་གཟིགས་པ་ཁོ་ནས་སེམས་ཅན་རྣམས་ཀྱིས་མ་དག་པར་མཐོང་བ་རབ་རིབ་ཅན་ལྟ་བུ་ལ་བརྩེ་བས་བྱང་ཆུབ་ལ་འགོད་པའི་རྒྱུར་འགྱུར་བ་ཡིན་ནོ། །དེས་ན་གནས་འཇོག་གི་བུ་སྦྲང་རྩི་ཅན་འདོད་ན་རྒྱ་མཚོ་ཆེན་པོ་བཞི་ཡང་སྦྲང་རྩིར་འགྱུར་བའི་ཕྱིར། དགྲ་བཅོམ་པ་སྒུར་ཆུང་གི་ཐལ་སྐྱོ་ལྷུང་བཟེད་གང་པོ་ལྟ་སྨོས་ཀྱང་ཅི་དགོས་ལ། འོན་ཀྱང་དགྲ་བཅོམ་པ་སྒུར་ཆུང་གིས་ཐ་མའི་ཉིན་ལ་དེ་ཐལ་སྐྱོ་ལས་གཞན་དུ་མི་འགྱུར་བར་ཡང་སྣང་བ་ལྟར་ཇི་ལྟར་ཡང་བསྒྱུར་ནུས་པ་དང་ལས་ཆུད་ཀྱང་མི་འཛའ་བ་དབྱེར་མེད་པ་འདི་ནི་བསམ་གྱིས་མི་ཁྱབ་པའི་གནས་ཡིན་ཏེ་སངས་རྒྱས་ཀྱི་སྤྱོད་ཡུལ་ལོ། །གནས་སྐབས་སུ་ནི་དགེ་བ་ལ་བདག་གིར་མ་བྱས་པར་ཡོངས་སུ་བཏང་བ་ནི་དགེ་བ་མཐའ་ཡས་པར་བྱེད་པའི་རྒྱུའོ། །སྐྱོན་གཉིས་པ་ཡང་མེད་དེ། བྱང་ཆུབ་སེམས་དཔའ་ལ་གནོད་པ་བྱས་པ་དེ་བདེ་བའི་རྒྱུ་མ་ཡིན་མོད་ཀྱང་བྱང་ཆུབ་སེམས་དཔའ་རང་ཉིད་ནི་ཕ་རོལ་གྱིས་ཅི་བྱས་ཀྱང་ལེགས་པར་འཛིན་པའམ་སྒྱུ་མ་ལྟ་བུ་ལས་ཕན་གནོད་དུ་རྟོག་པ་མེད་པས་བྱང་ཆུབ་སེམས་དཔའ་ནས་གཞལ་ན་གནོད་པ་མ་ཡིན་ལ། བཟང་ངན་གྱིས་འབྲེལ་བ་ཙམ་དེ་ཉིད་གདུལ་བྱ་དེ་བྱང་ཆུབ་སེམས་དཔས་རྗེས་སུ་འཛིན་པའི་རྒྱུར་འགྱུར་བའི་ཕྱིར་ཏེ། དྲང་སྲོང་བཟོད་པར་སྨྲ་བ་ལ་རྒྱལ་པོས་གནོད་པ་བྱས་པའི་ཚེ་རྒྱལ་པོ་ཁྱོད་ཀྱིས་ངའི་ཡན་ལག་དང་ཉིང་ལག་དྲས་ཤིང་དྲས་ཤིང་བཏུབས་པ་ལས་ན་ངས་ཀྱང་བྱང་ཆུབ་ཐོབ་ནས་ཁྱོད་ཀྱི་ཉོན་མོངས་པ་དྲས་ཤིང་དྲས་ཤིང་གཏུབ་པར་བྱའོ་ཞེས་ཞལ་གྱིས་བཞེས་ཏེ་བྱང་ཆུབ་བརྙེས་པའི་ཐོག་མ་ཁོ་ནར་རྒྱལ་པོ་དེ་ཀཽཎྜི་ནྱར་གྱུར་པ་ལ་ཁྱོད་ཀྱིས་ཆོས་ཀུན་ཤེས་སམ་ཞེས་ལན་གསུམ་དུ་རྨེད་པས་ཉོན་མོངས་པ་གཏུབས་ཤིང་དགྲ་བཅོམ་པར་བཀོད་པ་ལྟ་བུའི་ཕྱིར་རོ། །སྐྱོན་གསུམ་པ་ཡང་མེད་དེ། ཐུན་མོང་གི་ཐེག་པ་དང་བསྟུན་པའི་ལན་ལྟར་ན། སྒྱུ་མ་མཁན་གྱིས་སྤྲུལ་པའི་རྟ་དང་གླང་པོ་ཆེ་ལ་མི་རྣམས་ལོངས་སྤྱོད་པར་བྱེད་པ་ལྟར་བྱང་ཆུབ་སེམས་དཔའི་སྨོན་ལམ་གྱི་མཐུས་བྱུང་བའི་དངོས་པོ་ཉིད་སེམས་ཅན་རྣམས་ཀྱི་རྟེན་དུ་འགྱུར་བ་སྟེ་བསྐལ་བཟང་གི་སངས་རྒྱས་རྣམས་ཀྱིས་ཞིང་དག་སྦྱོར་གྱིས་བསྒྲུབས་པའི་སྣོད་ཀྱི་འཇིག་རྟེན་འདི་ཇི་ལྟར་སེམས་ཅན་རྣམས་ཀྱི་རྟེན་གནས་སུ་གྱུར་པ་བཞིན་ནོ། །འོ་ན་བརྒལ་འདོད་རྣམས་ཀྱི་གྲུ་དང་ནི། །སོགས་ཕ་རོལ་ཏུ་བརྒལ་བར་འདོད་པ་ལ་བདག་ཆུ་བོ་ལ་གྲུ་དང་རྒྱ་མཚོ་ལ་གཟིངས་དང་ཆུ་ཕྲན་ལ་ཟམ་པར་གྱུར་ཅིག་ཅེས་བདག་ཉིད་ཕན་པའི་དངོས་པོ་དེ་དང་དེར་འགྱུར་པར་སྨོན་ལམ་བཏབ་པ་འདི་མ་ཐེབས་པར་འགྱུར་རོ་ཞེ་ན། རྒྱུ་སྨོན་ལམ་གྱི་སྐབས་སུ་ནི་འགྲུབ་མི་འགྲུབ་དང་གནས་གནས་མིན་སོགས་མི་སེམས་པར་སྙིང་རྗེ་ཆེན་པོས་ཅི་བྱ་གཏོལ་རང་བྲལ་བ་ཁོ་ནའི་གཞན་དབང་དུ་གྱུར་པས་མ་བཟོད་དེ་འདེབས་པ་ཡིན་ལ། འབྲས་བུ་སྨོན་པ་དེ་གྲུབ་པའི་དུས་ན་བདག་ཉིད་གྲུ་གཟིངས་སོགས་སུ་མ་གྱུར་ཀྱང་བདག་ཉིད་ཀྱི་སྨོན་ལམ་གྱི་མཐུས་གྲུབ་པའི་གྲུ་གཟིངས་སོགས་ཀྱིས་འགྲོ་བ་སྒྲོལ་བར་བྱེད་པས་སྐྱོན་མེད་དོ་ཅེས་ལན་གྱི་རྣམ་གྲངས་གཅིག་གོ།བདག་ཉིད་ཀྱི་ལུས་འགྲོ་བ་མ་ལུས་པའི་བཟའ་བཏུང་དུ་སྤྱད་པ་ནི་ཉ་རོ་ཧི་ཀའི་སྐྱེས་རབས་དང་། སྲིན་བུ་ཀེ་ཏ་ཀ་བརྒྱད་ཁྲི་བསྐྱབས་པ་དང་། གླང་ཆེན་གྱི་སྐྱེས་རབས་སོགས་རྒྱ་ཆེར་བཤད་ལ།སྤྱིར་མར་མེའི་བྱ་བ་བྱས་པ་བདེ་བྱིན་གྱིས་ཕྱག་ལ་མེ་སྦར་ཏེ་མཚན་མོ་ཚོང་པ་ལམ་འཁྱམས་པ་རྣམས་བསྒྲལ་བ་དང་། གྲུའི་བྱ་བ་བྱས་པ་རུས་སྦལ་གྱིས་རྒྱ་མཚོར་ལྷུང་བའི་ཚོང་པ་ལྔ་དང་ལྔ་བརྒྱ་བསྒྲལ་བ་སོགས་གསུངས་སོ།།ཤིན་ཏུ་ངེས་པའི་དོན་དུ་ན། བེམ་ཤེས་གང་ཟག་རྣམས་ཤིན་ཏུ་འགལ་བར་རྟོག་པ་འདི་ནི་བྱིས་པའི་མཐོང་བ་དང་ཐེག་དམན་གྲུབ་མཐའ་པ་རྣམས་ཀྱི་རྟོག་པ་ལ་ཕྱོགས་གཅིག་ཏུ་ཞེན་པ་སྟེ། ཇི་ལྟར་རྨི་ལམ་ན་སྣང་བ་དང་སྤྲུལ་པའི་བེམ་ཤེས་གང་ཟག་དེ་དག་ལ་བེམ་པོའི་ཆོས་དང་ཤེས་པའི་ཆོས་གང་ཟག་གི་ཆོས་ཀྱི་ཁྱད་པར་ཅི་ཞིག །དེས་ན་བེམ་པོར་གྲགས་པས་གང་ཟག་གི་བྱ་བ་བྱེད་པ་ཤིང་མཁན་མཁས་པའི་འཁྲུལ་འཁོར་དང༌། འཚོ་བྱེད་གཞོན་ནུའི་སྨན་གྱི་བུ་མོ་སོགས་གསུངས་པའང་ཡང་དག་པར་ན་བེམ་ཤེས་གང་ཟག་ཐ་དད་པའི་འཛིན་པ་གཞིག་པའི་ཆེད་དེ་ཆོས་ཐམས་ཅད་ནི་ཇི་ལྟར་བློས་བཟུང་བ་དེ་ལྟར་གནས་པ་མ་ཡིན་ནོ། །འདི་ནི་བསམ་གྱིས་མི་ཁྱབ་པའི་ ངོ་བོ་སྟེ་ལན་གྱི་རྣམ་གྲངས་གཅིག་གོ།དེ་ལྟར་ལུས་ལོངས་སྤྱོད་བཏང་བ་སོགས་བསྔོ་བའི་འཕྲོས་དོན་དུ་བྱས་པ་ནི་བོད་འགྲེལ་དག་གི་ལུགས་ཡིན་ལ། བསྡུས་དོན་དུ། དངོས་གཞི་ལ་གཉིས། སྨོན་པའི་སེམས་མངོན་དུ་བཞག་པ་གསུམ་དང་། དེ་བྱང་ཆུབ་ཀྱི་བར་དུ་བར་མ་དོར་ཡལ་བར་མི་འདོར་བར་དམ་བཅའ་བའོ། །དང་པོ་ལ་ལུས་སོགས་ལ་ལྟོས་མེད་དུ་བྱང་ཆུབ་ཆེན་པོ་འཐོབ་པར་དམ་བཅའ་བ་ནི་ལུས་སོགས་ཀྱིས་བསྟན་པའི་ཚིགས་བཅད་ཕྱེད་དང་ལྔའོ། །གཉིས་པ་ཆུད་མི་ཟ་བར་སྨོན་པ་ནི།ཚིགས་བཅད་ཕྱེད་དང་གསུམ་མོ། །གསུམ་པ་ལོངས་སྤྱོད་པའི་རྒྱུར་སྨོན་པ་ནི། ཚིགས་བཅད་ལྔས་བསྟན་ཏོ་ཞེས་དངོས་གཞིར་བསྡུས་ཏེ་བཤད་དོ། །

གཉིས་པ་དངོས་གཞི་ནི།ཇི་ལྟར་སྔོན་གྱི་བདེ་གཤེགས་ཀྱིས། །བྱང་ཆུབ་ཐུགས་ནི་བསྐྱེད་པ་དང་། །བྱང་ཆུབ་སེམས་དཔའི་བསླབ་པ་ལའང་། །དེ་དག་རིམ་བཞིན་གནས་པ་ལྟར།།  །།དེ་བཞིན་འགྲོ་ལ་ཕན་དོན་དུ། །བྱང་ཆུབ་སེམས་ནི་སྐྱེད་བགྱི་ཞིང་། །དེ་བཞིན་དུ་ནི་བསླབ་པ་ལའང་། །རིམ་པ་བཞིན་དུ་བསླབ་པར་བགྱི།།  །།ཞེས་གསུངས་ཏེ། འདིར་དངོས་སུ་སེམས་སྐྱེད་དང་སྡོམ་པ་ལྷན་ཅིག་ཏུ་བཟུང་བ་ཡིན་ལ། སོ་སོར་འདོད་ན་ཡང་དེ་ལྟར་བཟུང་བའི་དབྱེ་བསྡུ་ཤེས་པར་བྱའོ། །འདི་ནི་སློབ་དཔོན་ནམ་རྟེན་ནམ་དཀོན་མཆོག་གི་སྤྱན་སྔར་ལན་གསུམ་དུ་བླངས་པས་སྐྱེ་བར་འགྱུར་རོ། །

གསུམ་པ་རྗེས་ལ། བདག་ཉིད་དབུགས་དབྱུང་བ་དང༌། གཞན་གཟེངས་བསྟོད་པ་གཉིས་ཀྱི། དང་པོ་བདག་ཉིད་དབུགས་དབྱུང་བ་ ལ་ཡང་། རང་དོན་གྲུབ་པས་དང་། གཞན་དོན་གྲུབ་པས་དགའ་བ་སྐྱེད་པའོ། །

དང་པོ་རང་དོན་གྲུབ་པས་ནི།དེ་ལྟར་བློ་དང་ལྡན་པ་ཡིས། །རབ་དང་བྱང་ཆུབ་སེམས་བཟུང་ནས།།མཇུག་ཀྱང་རྒྱས་པར་བྱ་བའི་ཕྱིར། །སེམས་ནི་འདི་ལྟར་གཟེངས་བསྟོད་དོ།།  །།དེང་དུས་བདག་ཚེ་འབྲས་བུ་ཡོད། །མི་ཡི་སྲིད་པ་ལེགས་པར་ཐོབ།དེ་རིང་སངས་རྒྱས་རིགས་སུ་སྐྱེས། །སངས་རྒྱས་སྲས་སུ་ད་འགྱུར་ཏོ།།  །།ད་ནི་བདག་གིས་ཅི་ནས་ཀྱང་།རིགས་དང་མཐུན་པའི་ལས་བརྩམ་སྟེ། །སྐྱོན་མེད་བཙུན་པའི་རིགས་འདི་ལ། །རྙོག་པར་མི་འགྱུར་དེ་ལྟར་བྱ།། །།ལོང་བས་ཕྱགས་བདར་ཕུང་པོ་ལས། །ཇི་ལྟར་རིན་ཆེན་རྙེད་པ་ལྟར། །དེ་བཞིན་ཇི་ཞིག་ལྟར་སྟེས་ནས།བྱང་ཆུབ་སེམས་འདི་བདག་ལ་སྐྱེས།།  །།ཞེས་གསུངས་ཏེ། ཚིགས་བཅད་དང་པོས་མཚམས་སྦྱར། གཉིས་པས་རང་གི་དོན་གྲུབ་པར་ཆེད་དུ་བརྗོད། གསུམ་པས་རིགས་སུན་མི་འབྱིན་པར་དམ་བཅའ། བཞི་པས་བྱང་ཆུབ་ཀྱི་སེམས་ཤིན་ཏུ་རྙེད་དཀའ་བའི་དཔེ་བསྟན་ཏོ། །དེ་ཡང་དབུགས་དབྱུང་བ་དང་གཟེངས་བསྟོད་པའི་རྒྱུ་མཚན་ནི་བྱང་ཆུབ་ཀྱི་སེམས་མཇུག་ཀྱང་རྒྱས་པར་བྱ་བ་སྟེ་སྲུང་བ་དང་དག་པ་དང་དཔེལ་བའི་ཕྱིར་རོ། །སྔོན་ཐོག་མེད་དུ་འཁོར་ཡང་བྱང་ཆུབ་ཀྱི་སེམས་མ་སྐྱེས་ལ་དེང་ཁོ་ན་སྐྱེས་པས་དེང་དུས་བདག་ཚེ་འབྲས་བུ་ཡོད་ཅེས་བྱའོ། །དེ་རིང་སངས་རྒྱས་རིགས་སུ་སྐྱེས་ཏེ་བྱང་ཆུབ་ཀྱི་སེམས་སྐྱེས་པ་ཙམ་གྱིས་སངས་རྒྱས་ཀྱི་རིགས་སུ་འགྱུར་བའི་ཕྱིར་རོ། །སངས་རྒྱས་སྲས་སུ་ད་གྱུར་ཏོ་ཞེས་དགའ་བ་དང་དོན་བཞིན་གྱི་ང་རྒྱལ་ཁྱད་པར་ཅན་ཡིད་ལ་བྱེད་པས་དམན་པའི་སེམས་དོར་རོ། །སྐྱོན་མེད་ནི་ཐོག་ཐ་བར་མར་དག་པའོ། །རྙོག་པ་སྟེ་སྡིག་པར་མི་འགྱུར་བའོ། །དེ་ཡང་ནོར་བུ་རིན་པོ་ཆེ་ནི་གཅེས་སྤྲས་མང་པོས་མཛོད་བཙན་པོར་ཟ་མ་ཏོག་ཏུ་རྒྱ་དུ་མས་བཏབ་སྟེ་འཇོག་པའི་ཕྱིར་ཕྱི་རོལ་ལམ་པོ་ཆེར་ཕྱགས་བདར་གྱི་ཕུང་པོར་ལྷུང་བར་མི་འགྱུར་ལ་བརྒྱ་ལ་ལྷུང་སྲིད་ཀྱང་ལོང་བས་ བརྙེས་མི་སྲིད་པ་ལྟར་ཐམས་ཅད་མཁྱེན་པའི་སེམས་རིན་པོ་ཆེ་དེ་འདྲ་ཡང་ཉན་ཐོས་དང་རང་སངས་རྒྱས་མིག་ལྡན་ལྟ་བུས་མ་རྙེད་པར་བདག་ཅག་སོ་སྐྱེ་ལོང་བ་ལྟ་བུས་རྙེད་པ་འདི་ནི་ཤིན་དུ་ངོ་མཚར་བ་སྟེ་སངས་རྒྱས་ཀྱི་བྱིན་རླབས་ཁོ་ནའི་སྟབས་ལེགས་ཀྱིས་རྙེད་པས་ཏེ་པོར་བསྟེས་པའོ །

གཉིས་པ་གཞན་དོན་གྲུབ་པས་དགའ་བ་སྐྱེད་པ་ལ་གསུམ། སྡུག་བསྔལ་སེལ་བར་ནུས་པ། སྒྲིབ་པ་སེལ་བར་ནུས་པ། ཕན་བདེ་སྒྲུབ་པར་ནུས་པས་དགའ་བ་སྐྱེད་པའོ། །

དང་པོ་སྡུག་བསྔལ་སེལ་བར་ནུས་པནི།འགྲོ་བའི་འཆི་བདག་འཛེམས་བྱེད་པའི། །བདུད་རྩིའི་མཆོག་ཀྱང་འདི་ཡིན་ནོ། །འགྲོ་བའི་དབུལ་བ་སེལ་བ་ཡི། །མི་ཟད་གཏེར་ཡང་འདི་ཡིན་ནོ།།  །།འགྲོ་བའི་ནད་རབ་ཞི་བྱེད་པའི། །སྨན་གྱི་མཆོག་ཀྱང་འདི་ཡིན་ནོ། །སྲིད་ལམ་འཁྱམས་ཤིང་དུབ་པ་ཡི། །འགྲོ་བ་ངལ་གསོའི་ལྗོན་ཤིང་ཡིན།།  །།འགྲོ་བ་ཐམས་ཅད་ངན་འགྲོ་ལས། །སྒྲོལ་བར་བྱེད་པའི་སྤྱི་སྟེགས་ཡིན། །ཅེས་གསུངས་ཏེ། འཆི་བ་སེལ་བ། དབུལ་བ་སེལ་བ། ནད་སེལ་བ། དུབ་པ་སེལ་བ། ངན་སོང་གི་སྡུག་བསྔལ་སེལ་བ་སྟེ་ལྔ་པོ་རྐང་པ་གཉིས་རེས་བསྟན་ཏོ། །དེ་ཡང་འཆི་བ་མེད་པ་ནི་སངས་རྒྱས་ཡིན་ལ། དེ་འཐོབ་པར་བྱེད་པའི་ཕྱིར་དང་སེམས་ཅན་འཇིག་རྟེན་དང་འཇིག་རྟེན་ལས་འདས་པའི་བདེ་བས་དབུལ་བ་རྣམས་ལ་འདི་ལས་དགོས་འདོད་ཀྱི་གཏེར་འབྱུང་བའི་ཕྱིར་དང༌། ནད་ཀྱི་གཙོ་བོ་ནི་དུག་གསུམ་ཡིན་ལ། རླུང་མཁྲིས་བད་ཀན་ཡང་དེས་བསྐྱེད་པར་ཟད་ལ། དེ་སེལ་བའི་སྨན་གཅིག་བུ་ཡིན་པའི་ཕྱིར་དང་། འཁོར་བ་མཐའ་མེད་དུ་འཁྱམས་པས་དུབ་པ་རྣམས་ངལ་གསོ་བའི་རྟེན་ཡིན་པའི་ཕྱིར་དང་། འགྲོ་བ་ངན་འགྲོ་ལས་སྒྲོལ་བའི་ཐབས་འདི་ལས་གཞན་མེད་པའི་ཕྱིར་ཏེ་རིམ་པར་སྦྱར་རོ། །

གཉིས་པ་སྒྲིབ་པ་སེལ་བར་ནུས་པ་ནི།འགྲོ་བའི་ཉོན་མོངས་གདུང་སེལ་བའི། །སེམས་ཀྱི་ཟླ་བ་ཤར་བ་ཡིན།།  །།འགྲོ་བའི་མི་ཤེས་རབ་རིབ་དག །དཔྱིས་འབྱིན་ཉི་མ་ཆེན་པོ་ཡིན། །ཅེས་གསུངས་ཏེ། དེ་ཡང་རྐང་པ་གཉིས་གཉིས་ཀྱིས་ཉོན་སྒྲིབ་དང་ཤེས་སྒྲིབ་སེལ་བའི་ཕན་ཡོན་བསྟན་པ་སྟེ། ཉོན་མོངས་པ་ནི་ཚད་པས་གདུངས་པ་ལྟར་རྒྱུད་སྲེག་པ་སྟེ་དེ་སེལ་བ་ལ་བཅོ་ལྔའི་ཟླ་འོད་ལྟ་བུའོ། །མི་ཤེས་པས་ཤེས་བྱ་ལ་བསྒྲིབས་པ་ནི་མུན་པའམ་ནང་གི་རབ་རིབ་ཡིན་ལ་དེ་སེལ་བས་ན་ཉི་མ་ལྟ་བུའོ། །

གསུམ་པ་ཕན་བདེ་སྒྲུབ་པར་ནུས་པས་དགའ་བ་སྐྱེད་པ་ནི།དམ་ཆོས་འོ་མ་བསྲུབས་པ་ལས། །མར་གྱི་ཉིང་ཁུ་ཕྱུང་བ་ཡིན། །  ། །འགྲོ་བའི་མགྲོན་པོ་སྲིད་པའི་ལམ་རྒྱུ་ཞིང་། །བདེ་བའི་ལོངས་སྤྱོད་སྤྱད་པར་འདོད་པ་ལ། །འདི་ནི་བདེ་བའི་མཆོག་ཏུ་ཉེར་གནས་ཏེ། །སེམས་ཅན་མགྲོན་ཆེན་ཚིམ་པར་བྱེད་པ་ཡིན།།  །།ཅེས་གསུངས་ཏེ། དེ་ཡང་རྐང་པ་གཉིས་ཀྱིས་ཕན་པ་སྒྲུབ་པ་དང་། ཚིགས་བཅད་གཅིག་གིས་བདེ་བ་སྒྲུབ་ནུས་པར་སྟོན་ཏེ། ཐེག་པ་ཆེན་པོའི་ཆོས་ཀྱི་འོ་མའི་རྒྱ་མཚོ་བསྲུབས་པ་ལས་ཕྱུང་བ་མར་གྱི་ཉིང་ཁུ་ལྟ་བུ་ནི་བྱང་ཆུབ་ཀྱི་སེམས་འདི་ཁོ་ན་སྟེ་གཞན་གཉིས་པ་མེད་དོ། །བྱང་ཆུབ་མ་ཐོབ་ཀྱི་བར་དུ་ཡང་འདི་ཕྱིའི་རང་གཞན་གྱི་བདེ་བའི་རྒྱུ་ནི་བྱང་ཆུབ་ཀྱི་སེམས་ཁོ་ན་སྟེ།བྱང་ཆུབ་སེམས་མེད་རྒྱལ་འབྱུང་འཇིག་རྟེན་ཡོད་མེད་ན། །འབྲས་བུ་བརྒྱ་བྱིན་ཚངས་པ་ཉན་ཐོས་ག་ལ་འབྱུང་། །ཉི་མའི་དཀྱིལ་འཁོར་གང་ཚེ་འོད་ཀྱི་དྲ་བ་འགྱེད། །དེ་ཚེ་སེམས་ཅན་ལས་བྱེད་བརྩོན་པ་དེ་བཞིན་དུ། །མཁས་པའི་ཤེས་ཕྱིར་འཇིག་རྟེན་བྱང་ཆུབ་སེམས་བྱུང་ན། །ཡེ་ཤེས་ཀྱིས་ནི་སེམས་ཅན་ཡོན་ཏན་ཆོས་དང་ལྡན། །དཔེར་ན་མ་དྲོས་གནས་པའི་ཀླུ་བདག་མེད་གྱུར་ན།ཛམྦུའི་གླིང་འདིར་ཆུ་ཀླུང་འབབ་པར་ག་ལ་འགྱུར། །ཆུ་ཀླུང་མེད་ན་མེ་ཏོག་འབྲས་བུ་འབྱུང་མི་འགྱུར། །རྒྱ་མཚོ་ལ་ཡང་རིན་ཆེན་གཟུགས་མང་མེད་པར་འགྱུར། །དེ་བཞིན་འདིར་ཡང་བྱང་ཆུབ་སེམས་མེད་བདེ་གཤེགས་ཀྱི། །ཡེ་ཤེས་འཇིག་རྟེན་འདི་དག་ཀུན་ཏུ་ག་ལ་འབྱུང་། །ཡེ་ཤེས་མེད་ན་ཡོན་ཏན་འཕེལ་མེད་བྱང་ཆུབ་མེད། །རྒྱ་མཚོ་འདྲ་བའི་སངས་རྒྱས་ཆོས་ཀྱང་མེད་པར་འགྱུར། །ཅེས་སོ།།

གཉིས་པ་གཞན་གཟེངས་བསྟོད་པ་ནི།བདག་གིས་དེ་རིང་སྐྱོབ་པ་ཐམས་ཅད་ཀྱི། །སྤྱན་སྔར་འགྲོ་བ་བདེ་གཤེགས་ཉིད་དང་ནི། །བར་དུ་བདེ་ལ་མགྲོན་དུ་བོས་ཟིན་གྱིས། །ལྷ་དང་ལྷ་མིན་ལ་སོགས་དགའ་བར་གྱིས།།  །།ཅེས་གསུངས་ཏེ། བདག་གིས་ནི་བོད་པ་པོ་སྦྱིན་བདག་ངེས་བཟུང་དུ་བྱས་པའོ། །དེ་རིང་ནི་དུས་ཏེ་བྱང་ཆུབ་ཀྱི་སེམས་སྐྱེད་མ་ཐག་པ་དེ་ནས་སོ། །སྐྱོབ་པ་ཐམས་ཅད་ཀྱི་སྤྱན་སྔར་ཅེས་དཔང་པོ་ངེས་བཟུང་དུ་བྱས་པ་སྟེ་འདི་ལ་ཁྱེད་རྣམས་དཔང་པོའོ་ཞེས་པའི་ཐ་ཚིག་གོ །འགྲོ་བ་ནི་མགྲོན་ངེས་བཟུང་དུ་བྱས་པ་ལྷ་དང་ལྷ་མ་ཡིན་ལ་སོགས་པ་སེམས་ཅན་ཐམས་ཅད་དོ། །བདེ་གཤེགས་ཉིད་དང་ནི་བར་དུ་བདེ་བ་ལ་མགྲོན་དུ་བོས་པ་ནི་སྦྱིན་བྱ་ངེས་བཟུང་དུ་ཁས་བླངས་པ་སྟེ་མཐར་ཐུག་བདེ་གཤེགས་ཉིད་དང་གནས་སྐབས་སུ་བདེ་བ་ཐམས་ཅད་སྦྱིན་པར་དམ་བཅས་པའོ།།དེ་ལྟར་ན་ཁྱེད་རྣམས་དགའ་བ་དང་བཅས་པས་སྤྲོ་སྲིངས་ཤིག་པའོ། །དེ་ལྟར་ན་ཆར་པ་བབས་པ་ན་སཱ་ལུ་སྐྱེས་སོ་ཅེས་ཟེར་བ་ལྟར་རྒྱུ་འབྲས་གཞན་དུ་མི་འཁྲུལ་བའི་ཕྱིར་བྱང་ཆུབ་ཀྱི་སེམས་སྐྱེས་པ་ན་རང་གཞན་ཐམས་ཅད་ཀྱི་ཕན་བདེ་གྲུབ་པོ་ཞེས་བརྗོད་པར་བྱའོ། །

བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། བྱང་ཆུབ་ཀྱི་སེམས་ཡོངས་སུ་བཟུང་བ་སྟེ་ལེའུ་གསུམ་པ་རྣམ་པར་ཕྱེ་བའོ།། །།

ལེའུ་བཞི་པ། བག་ཡོད་པ་བསྟན་པ་གཞུང་གི་དོན་ལ། མདོར་བསྟན་པ། རྒྱས་པར་བཤད་པའོ། །

དང་པོ་མདོར་བསྟན་པནི།རྒྱལ་བའི་སྲས་ཀྱིས་དེ་ལྟ་བུར། །བྱང་ཆུབ་སེམས་རབ་བརྟན་བཟུང་ནས། །ཞེས་པས་བྱང་ཆུབ་ཀྱི་སེམས་ལ་བག་བྱ་བ་དང་།གཡེལ་བ་མེད་པར་རྟག་ཏུ་ཡང་། །བསླབ་ལས་མི་འདའ་འབད་པར་བྱ།།  །།ཞེས་པས་བསླབ་པ་ལ་བག་བྱ་བ་མདོར་བསྟན་ཏོ། །འདིར་འགྲེལ་ཆེན་ལས། སྒྲུབ་པ་སྙིང་པོར་བྱེད་པ་ལ་བྱང་ཆུབ་ཡོད་ཀྱི་སོགས་ག་ཡ་གོ་རིའི་མདོ་དང་། ཏིང་རྒྱལ་གྱི་སྒྲུབ་པ་སྙིང་པོར་བྱེད་པར་འགྱུར་བར་ཁྱོད་ཀྱིས་བསླབ་པར་བྱའོ། །ཞེས་དྲངས་ཤིང་སྒྲུབ་ཚུལ་ཕར་ཕྱིན། ཚད་མེད། བསྡུ་དངོས་བཞི་ཤེས་པའི་ཕྱིར། བློ་གྲོས་མི་ཟད་པ་དང་།དཀོན་མཆོག་སྤྲིན་སོགས་ལྟ་བར་ཁ་འཕངས་སོ། །

རྒྱས་བཤད་ལ་ཡང་དེ་ལྟར་གཉིས་ལས། དང་པོ་བྱང་ཆུབ་སེམས་ལ་བག་བྱ་བ་ལ་གཉིས། མི་དོར་བའི་འཐད་པ་དང་།དོར་བའི་ཉེས་དམིགས་གསུམ་བསྟན་པའོ། །

དང་པོ་མི་དོར་བའི་འཐད་པ་ནི།བབ་ཅོལ་བརྩམས་པ་གང་ཡིན་པའམ། །གང་ཞིག་ལེགས་པར་མ་བརྟགས་པ།དེ་ནི་དམ་བཅའ་བྱས་གྱུར་ཀྱང་། །བྱ་འམ་བཏང་ཞེས་བརྟག་པའི་རིགས།།  །།སངས་རྒྱས་རྣམས་དང་དེ་ཡི་སྲས།ཤེས་རབ་ཆེན་པོས་གང་བརྟགས་ཤིང་།།བདག་ཉིད་ཀྱིས་ཀྱང་བརྟགས་བརྟགས་པ། །དེ་ལ་བཤོལ་དུ་ཅི་ཞིག་ཡོད།།  །།ཅེས་གསུངས་ཏེ། སངས་རྒྱས་དང་དེའི་སྲས་བརྟགས་པ་ནི་མདོ་སྡེ་རྣམས་ལས་ཕན་ཡོན་རྒྱ་ཆེར་བསྟན་པ་ཡིན་ལ།བདག་ཉིད་ཀྱིས་བརྟགས་པ་ནི་ཕན་ཡོན་ཐོས་ནས་དོ་གལ་གྱིས་ཞུགས་པའི་ཕྱིར་རོ། །ས་ཐོབ་པ་

གཉིས་པ་དོར་བའི་ཉེས་དམིགས་གསུམ་བསྟན་པ་ ལ། ངན་འགྲོར་འགྲོ་བ། གཞན་དོན་ལས་ཉམས་པ།ལ་ཐོགས་པའོ། །

དང་པོ་ངན་འགྲོར་འགྲོ་བ། གལ་ཏེ་དེ་ལྟར་དམ་བཅས་ནས། །ལས་ཀྱིས་སྒྲུབ་པར་མ་བྱས་ན། །སེམས་ཅན་དེ་དག་ཀུན་བསླུས་པས། །བདག་གི་འགྲོ་བ་ཅི་འདྲར་འགྱུར།།  །།དངོས་པོ་ཕལ་པ་ཅུང་ཟད་ལའང་། །ཡིད་ཀྱིས་སྦྱིན་པར་བསམས་བྱས་ནས།མི་གང་སྦྱིན་པར་མི་བྱེད་པ། །དེ་ཡང་ཡི་དྭགས་འགྱུར་གསུངས་ན།།  །།བླ་ན་མེད་པའི་བདེ་བ་ལ། །བསམ་པ་ཐག་པས་མགྲོན་གཉེར་ནས།འགྲོ་བ་ཐམས་ཅད་བསླུས་བྱས་ན། །བདེ་འགྲོར་ཇི་ག་འགྲོ་འགྱུར་རམ།།  །།མི་གང་བྱང་ཆུབ་སེམས་བཏང་ཡང་། །དེ་དག་ཐར་བར་བྱེད་པ་ནི། །ལས་ཚུལ་བསམ་གྱིས་མི་ཁྱབ་སྟེ། །ཐམས་ཅད་མཁྱེན་པ་ཁོ་ནས་མཁྱེན།།  །།ཞེས་གསུངས་ཏེ། ཚིགས་བཅད་དང་པོས་སེམས་ཅན་ཐམས་ཅད་བསླུས་པས་ཉེས་དམིགས་ཆེ་བར་བསྟན། གཉིས་ཀྱིས་དེའི་འཐད་པ་བརྗོད། གཅིག་གིས་བྱང་ཆུབ་ཀྱི་སེམས་བཏང་ན་ཐར་བའི་སྐབས་མེད་པ་ཙམ་དུ་བསྟན་ཏོ། །དེ་ཡང་དྲན་ཉེ་ལས་བསམས་ནས་མ་བྱིན་ན་ཡི་དྭགས་དང་དམ་བཅས་ནས་མ་བྱིན་ན་དམྱལ་བར་འགྲོ་བར་གསུངས་ལ།བློ་གྲོས་རྒྱ་མཚོའི་མདོ་ལས། རྒྱལ་པོ་ལྟ་བུས་སྐྱེ་བོ་རྣམས་མགྲོན་དུ་བོས་ནས་མ་བྱིན་ན་འཕྱ་བའི་དཔེ་དང་སྦྱར་ཏེ་རྒྱ་ཆེར་བཤད་དོ། །བསམ་པ་ཐག་པས་མགྲོན་དུ་མཉེར་བ་ནི།བདག་གིས་དེ་རིང་སྐྱོབ་པ་ཐམས་ཅད་ཀྱི། །སོགས་སྐད་གསང་མཐོན་པོས་སྨྲས་ཤིང་མ་རྒལ་བ་བསྒྲལ་བར་བྱའོ།།ཞེས་ཆེད་དུ་བརྗོད་ཟིན་པའི་ཕྱིར་རོ། །ཆོས་ཡང་དག་པར་སྡུད་པའི་མདོ་ལས། བྱང་ཆུབ་ཏུ་སེམས་བསྐྱེད་ནས་བཏང་ན་བརྫུན་དུ་སྨྲ་བའི་ཐ་ཆད་ཡིན་ནོ། །ཞེས་སོ། །བྱང་སེམས་བཏང་ནས་ཐར་པ་འཐོབ་པ་སྲིད་དམ་ཞེ་ན། འདི་ནི་སངས་རྒྱས་ཁོ་ནའི་ཡུལ་ཏེ་གཞན་གྱིས་མི་ཤེས་སོ། །འགྲེལ་ཆེན་དུ། འོ་ན་ཤཱ་རིའི་བུས་སེམས་བསྐྱེད་ནས་སངས་རྒྱས་སྟོང་ཕྲག་བཅུ་བསྙེན་བཀུར་ཏེ་བྱང་ཆུབ་ཀྱི་སྤྱད་པ་སྤྱོད་པ་ན་བདུད་ཀྱིས་ཐོ་བརྩམས་པས་བྱང་ཆུབ་ཀྱི་སེམས་བཏང་ངོ་། །ཞེས་ཐོས་ན་འོན་ཀྱང་ཉན་ཐོས་ཀྱི་བྱང་ཆུབ་ཐོབ་ནས་གཞན་དོན་ནུས་པ་འདི་ཇི་ལྟར་དྲང་ཞེ་ན། ཞེས་སོགས་ཏེ་འདི་ལྟ་བུ་སངས་རྒྱས་ལས་གཞན་གྱི་ཡུལ་མ་ཡིན་ནོ། །རིགས་པ་འདི་སྣང་སྟེ། ཤཱ་རིའི་བུས་ཐར་པའི་སེམས་རྣམ་པ་ཐམས་ཅད་ཏུ་ཡོངས་སུ་བཏང་བ་ནི་མ་ཡིན་ཏེ་རྫོགས་པའི་བྱང་ཆུབ་ཀྱི་སེམས་བཏང་ནའང་ཉན་ཐོས་ཀྱི་བྱང་ཆུབ་ཐོབ་པའི་ཕྱིར་རོ། །ཞེས་གཞན་དོན་གྱི་བློ་བཏང་རུང་བྱང་ཆུབ་ལ་དམིགས་པ་མ་བཏང་བས་ཉན་བྱང་ཐོབ་པར་འཆད་ཅིང་།དགེ་བའི་ལྷས་ནི། སྔར་བཏང་ཡང་ཕྱིས་བླངས་པའི་ཕན་ཡོན་དུ་འཆད་དོ། །དེ་ཡང་པད་དཀར་ལས། ཤཱ་རིའི་བུ་སྔོན་སེམས་བསྐྱེད་དེ་སངས་རྒྱས་སྟོང་ཕྲག་བཅུ་ལ་བསྙེན་བཀུར་བྱས་པ་ཞིག་ལ། བདུད་ཀྱིས་བྲམ་ཟེར་སྤྲུལ་ནས་ལག་པ་བསླངས་པས་གཡས་པ་བཅད་དེ་གཡོན་པས་བྱིན་པ་ན། གཡོན་པ་མི་གཙང་བས་བྱིན་པ་མི་འདོད་ཟེར་ཏེ་ས་ལ་བསྐྱུར་བས་སེམས་སྐྱེད་བཏང་ནས་ཉན་ཐོས་ཀྱི་ཐེག་པར་ཞུགས་པར་གསུངས་པ་བྱུང་མོད་ཀྱི་དྲང་བའི་དོན་ནམ་ངེས་པའི་དོན་གང་དུ་གསུངས་བརྟག་པར་དཀའ་ལ། དམ་ཆོས་པད་དཀར་དུ། དེ་བཞིན་གཤེགས་པ་པདྨའི་འོད་དུ་འཚང་རྒྱ་བར་ལུང་བསྟན་ཞིང་། ཤེས་ཕྱིན་གྱི་མདོ་ལྟར་ན། མི་སྐྱེ་བའི་ཆོས་ལ་བཟོད་པ་མ་ཐོབ་པར་བྱང་ཆུབ་ཏུ་ལུང་མི་སྟོན་པའི་ཕྱིར་ཏེ།གང་ཚེ་ང་ནི་ཕ་རོལ་ཕྱིན་པའི་མཆོག་འདི་དང་། །མཐུན་པར་སྨྲ་གྱུར་དེ་ཚེ་སྔོན་གྱི་སྐྱེས་མཆོག་གིས།མ་འོངས་པ་ཡི་དུས་ན་འཚང་རྒྱ་འགྱུར་རོ་ཞེས། །ང་ལུང་བསྟན་པར་གྱུར་ཅེས་རྒྱལ་བ་དེ་སྐད་གསུང་། །ཞེས་སོ།།དེས་ན་བསྟན་བཅོས་མཛད་པ་པོ་ཉིད་ཀྱིས་སངས་རྒྱས་ཀྱི་ཐུན་མོང་མ་ཡིན་པའི་ཡུལ་དུ་བཞག་པའི་ཕྱིར། བདག་ཅག་གི་རྣམ་པར་རྟོག་པས་དེའི་རྒྱུ་མཚན་བསམ་མི་ནུས་པས་རེ་ཞིག་ངལ་གསོ་བར་བྱས་པ་ལེགས་སོ།།

གཉིས་པ་གཞན་དོན་ལས་ཉམས་པ་ནི།དེ་ནི་བྱང་ཆུབ་སེམས་དཔའ་ལ། །ལྟུང་བའི་ནང་ན་ལྕི་བ་སྟེ། །འདི་ལྟར་དེ་ནི་བྱུང་གྱུར་ན། །སེམས་ཅན་གྱི་དོན་ལ་དམན།།  །།གང་གཞན་སྐད་ཅིག་འདི་ཡི་ནི། །བསོད་ནམས་བར་ཆད་གེགས་བྱེད་པ། །སེམས་ཅན་དོན་ལ་དམན་གྱུར་བས། །དེ་ཡི་ངན་འགྲོ་མུ་མཐའ་མེད་།།  །།སེམས་ཅན་གཅིག་གི་བདེ་བ་ཡང་།བཤིག་ན་བདག་ཉིད་ཉམས་འགྱུར་ན། །ནམ་མཁའ་མ་ལུས་མཐའས་བཀླས་པའི། །ལུས་ཅན་བདེ་བཤིག་སྨོས་ཅི་དགོས།།  །།ཅེས་གསུངས་ཏེ། གཞན་དོན་མི་ནུས་པ་དང་། བྱང་ཆུབ་སེམས་དཔའི་བསོད་ནམས་ཀྱི་གེགས་བྱས་ན་རྣམ་སྨིན་མི་ཟད་པ་དང་། དེའི་འཐད་པ་རྣམས་རིམ་པར་སྟོན་ནོ། །དེ་ཡང་རང་དོན་ཡིད་བྱེད་ཀྱི་བློ་ནི་བྱང་ཆུབ་སེམས་དཔའ་ལ་ལྟུང་བའི་ནང་ན་ལྕི་བ་ཡིན་ཏེ།གལ་ཏེ་བསྐལ་བ་བྱེ་བར་དགེ་བའི་ལས་ལམ་བཅུ། །སྤྱོད་ཀྱང་དགྲ་བཅོམ་རང་རྒྱལ་ཐེག་པར་འདོད་བསྐྱེད་ན། །དེ་ཚེ་ཚུལ་ཁྲིམས་སྐྱོན་བྱུང་ཚུལ་ཁྲིམས་ཉམས་པ་ཡིན། །སེམས་སྐྱེད་དེ་ནི་ཕས་ཕམ་པས་ཀྱང་ཤིན་ཏུ་ལྕི། །ཞེས་སོ། །རང་ཉིད་ལྟུང་བས་བཅོམ་པས་རྣམ་སྨིན་གྱི་འབྲས་བུ་བཟོད་དཀའ་བ་མྱོང་དགོས་ན་གཞན་སྐྱབས་པར་ག་ལ་ནུས་པའོ།།འགྲེལ་ཆེན་དུ། གང་གཞན་སྐད་ཅིག་འདི་ཡི་ནི། །ཞེས་འདོན་ཏེ་སྐད་ཅིག་ཀྱང་ཞེས་བྱ་བ་ལ་མིག་བཙུམས་པའི་བར་དང་། ཡུད་ཙམ་པ་དང་། ཆུ་ཚོད་ཕྱེད་དང་། ཐུན་ཕྱེད་ལ་སོགས་པའི་དུས་རེ་ཞིག་ཞོག་སྐད་ཅིག་ཅིག་ཙམ་ཀྱི་བར་དུ་ཡང་སྟེ་བསོད་ནམས་ཀྱི་གེགས་བྱེད་པ་དེའི་ངན་འགྲོའི་གྲངས་བགྲང་བར་མི་ནུས་སོ། །ཅིའི་ཕྱིར་ཞེ་ན། རབ་ཞི་རྣམ་ངེས་ཀྱི་ཆོ་འཕྲུལ་གྱི་མདོར། གཅིག་གིས་འཛམ་གླིང་པ་ཐམས་ཅད་ཀྱི་བདོག་པ་ཐམས་ཅད་ཕྲོགས་ཏེ་སྲོག་དང་ཕྲལ་ལ། གཅིག་གིས་བྱང་ཆུབ་སེམས་དཔའི་དགེ་བའི་སེམས་ཐ་ན་དུད་འགྲོའི་སྐྱེ་ནས་སུ་སྐྱེས་པ་ལ་ཁམ་གཅིག་ཙམ་སྟེར་བའི་བར་དུ་གཅོད་ན་དེ་ནི་དེ་བས་ཆེས་རྣམ་སྨིན་གྲངས་མེད་པར་སྐྱེད་དེ་མི་དགེ་བ་སྔ་མས་བརྒྱའི་ཆར་ཡང་མི་འགྲོ་བ་ནས་རྒྱུའི་བར་དུ་ཡང་མི་བཟོད་པར་གསུངས་པ་དྲངས་སོ། །

གསུམ་པ་ས་ཐོབ་པ་ལ་ཐོགས་པ་ནི།དེ་ལྟར་ལྟུང་བ་སྟོབས་ལྡན་དང་། །བྱང་ཆུབ་སེམས་སྟོབས་ལྡན་པ་དགའཁོར་བར་རེས་ཀྱིས་འདྲེ་བྱེད་ན། །ས་འཐོབ་པ་ལ་ཡུན་རིང་ཐོགས།། །།དེ་ལྟས་ཇི་ལྟར་དམ་བཅས་བཞིན། །བདག་གིས་གུས་པར་བསྒྲུབ་པར་བྱ། །ཞེས་གསུངས་ཏེ། གལ་ཏེ་སླར་བླངས་བས་སྐྱེའོ་སྙམ་ན་བརྩོན་འགྲུས་ཀྱི་མཐུ་ཆུང་བ་དེས་ནི་བླངས་ཀྱང་ཡང་ལྟུང་བས་འཇོམས་པར་འགྱུར་ལ། དེ་ལྟར་རེ་མོས་ཀྱིས་གླང་ཆེན་ཁྲུས་ལྟར་ནམ་ཡང་གཙང་བའི་ས་འཐོབ་པར་མི་འགྱུར་རོ། །དེས་ན་བྱང་ཆུབ་ཀྱི་སེམས་ལ་བག་ཡོད་པས་མ་ཉམས་པར་ཐོག་མ་ཉིད་ནས་འབད་དགོས་ཏེ། གོམས་ན་སླ་བར་མི་འགྱུར་བའི། །དངོས་དེ་གང་ནའང་ཡོད་མ་ཡིན། །ཞེས་འཆད་པར་འགྱུར་ཞིང་། སྐྱེ་བོ་གསོ་ཐིགས་ལས།ལུས་ཅན་རྣམས་ཀྱི་སྐྱོན་ཡོན་ནི། །ཐམས་ཅད་གོམས་པའི་རྩ་བ་ཅན། །གོམས་པའང་རང་ལ་རག་ལས་པས། །དེ་བས་ཡོན་ཏན་གོམས་པ་མཆོག །ཞེས་སོ། །

གཉིས་པ་བསླབ་པ་ལ་བག་བྱ་བ་ལ། ཉེས་པ་ལས་ལྡོག་པ་ལ་བག་བྱ་བ་བཞི། དགེ་བ་སྒོམ་པ་ལ་བག་བྱ་བ་གསུམ། ཉོན་མོངས་པ་སྤང་བ་ལ་བག་བྱ་བ་གསུམ། མཇུག་བསྡུ་བ་སྟེ་བཞིའོ། །

དང་པོ་ནི།དེང་ནས་བརྩོན་པར་མ་བྱས་ན། །འོག་ནས་འོག་ཏུ་འགྲོ་བར་འགྱུར།།  །།སེམས་ཅན་ཐམས་ཅད་ཕན་མཛད་པའི། །སངས་རྒྱས་གྲངས་མེད་འདས་གྱུར་ཀྱང་། །བདག་ནི་རང་གི་ཉེས་པས་དེའི། །གསོ་བའི་སྤྱོད་ཡུལ་མ་གྱུར་ཏོ།།  །།ད་དུང་དེ་བཞིན་བདག་བྱེད་ན། །ཡང་དང་ཡང་དུའང་དེ་བཞིན་ཏེ།།ངན་འགྲོར་ནད་དང་འཆིང་བ་དང་། །གཅོད་དང་བཤགས་སོགས་མྱོང་བར་འགྱུར།།  །།དེ་བཞིན་གཤེགས་པ་འབྱུང་བ་དང་། །དད་དང་མི་ལུས་ཐོབ་པ་དང་།དགེ་གོམས་རུང་བ་དེ་ལྟ་བུ། །དཀོན་ན་ནམ་ཞིག་འཐོབ་པར་འགྱུར།།  །།ནད་མེད་ཉི་མ་འདི་ལྟ་བུར། །ཟས་བཅས་འཚེ་བ་མེད་ཀྱང་ནི། །ཚེ་ནི་སྐད་ཅིག་བསླུ་བ་སྟེ། །ལུས་ནི་ཐང་ཅིག་བརྙན་པོ་བཞིན།། །།བདག་གི་སྤྱོད་པ་འདི་འདྲས་ནི། །མི་ཡི་ལུས་ཀྱང་འཐོབ་མི་འགྱུར། །མི་ལུས་ཐོབ་པར་མ་གྱུར་ན། །སྡིག་པ་འབའ་ཞིག་དགེ་བ་མེད།།  །།གང་ཚེ་དགེ་སྤྱད་སྐལ་ལྡན་ཡང་། །དགེ་བ་བདག་གིས་མ་བྱས་ལ། །ངན་སོང་སྡུག་བསྔལ་ཀུན་རྨོངས་པ། །དེ་ཚེ་བདག་གིས་ཅི་བྱར་ཡོད།།  །།དགེ་བ་དག་ཀྱང་མ་བྱས་ལ། །སྡིག་པ་དག་ཡང་ཉེར་བསགས་ན། །བསྐལ་པ་བྱེ་བ་བརྒྱར་ཡང་ནི། །བདེ་འགྲོའི་སྒྲ་ཡང་ཐོས་མི་འགྱུར།།  །།དེ་ཉིད་ཕྱིར་ན་བཅོམ་ལྡན་གྱིས། །རྒྱ་མཚོ་ཆེར་གཡེངས་གཉའ་ཤིང་གིབུ་གར་རུས་སྦལ་མགྲིན་ཆུད་ལྟར།མི་ཉིད་ཤིན་ཏུ་འཐོབ་དཀར་གསུངས།།  །།ཅེས་གསུངས་ཏེ། ཚིགས་བཅད་ཕྱེད་དང་གསུམ་གྱིས་ངན་འགྲོར་འགྲོ་བ། དེ་ནས་གཅིག་གིས་དལ་བ་མི་འཐོབ་པ།གཅིག་གིས་ཐོབ་ཀྱང་མི་བརྟན་པ། ཚིགས་བཅད་བཞིས་ངན་འགྲོར་དགེ་བ་བྱར་མེད་པ་རྣམས་བསྟན་ཏོ། །དེ་ཡང་དེང་ནས་ཞེས་པ་ནི་དགེ་བའི་བློ་སྐྱེས་པའི་དུས་ད་ལྟ་འདི་ཉིད་ནས་སོ། །རང་ཉིད་ཀྱིས་བརྩོན་པར་མ་བྱས་ན་ཐར་པ་གཞན་གྱིས་སྦྱིན་དུ་མེད་དེ།ཐར་པ་བདག་ལ་རག་ལས་འདི་ལ་ནི།གཞན་གྱིས་གྲོགས་དགྱིར་ཅི་ཡང་མ་མཆིས་སོ། །ཞེས་སོ། །སངས་རྒྱས་མང་དུ་འབྱུང་བས་དེ་དག་གིས་བདག་འདུལ་བར་འགྱུར་རོ་ཞེ་ན། སྔོན་སངས་རྒྱས་དཔག་མེད་འདས་པས་བདག་མ་བཏུལ་བ་བ་འདི་ཡིན་ན་ད་དུང་རང་གིས་རང་སྣོད་མ་ཡིན་པར་བྱས་ན་ངན་འགྲོར་ལྟུང་གི་སངས་རྒྱས་དང་ཕྲད་པར་མི་འགྱུར་རོ། །དེ་བཞིན་གཤེགས་པ་འབྱུང་བ་སོགས་གཞན་འབྱོར་ལྔ་དང་དད་དང་མི་ལུས་སོགས་རང་ཆ་འབྱོར་ལྔ་དང་ལྡན་པ་དགེ་བ་གོམས་པར་བྱར་ཡོད་པའི་རྟེན་འདི་ལྟ་བུ་ནི་ཕྱིས་འཐོབ་པར་དཀའ་བས་འདི་ལྟ་བུ་དོན་ཆུང་ངུར་འཛད་དུ་འཕངས་སོ། །ཐོབ་ཟིན་པ་འདིས་ཆོག་མོད་སྙམ་ན་ད་ལྟ་ནད་སོགས་ཀྱི་འཚེ་བ་མེད་ཅིང་བདེ་བ་ལྟར་གནས་པས་ཉིན་མཚན་འདའ་མོད་ཀྱང་མ་ཚོར་བར་མྱུར་དུ་འཆི་སྟེ་ཚེ་ནི་སྐད་ཅིག་ཙམ་ལ་རྟག་པར་ཞེན་པའི་སླུ་བ་ཅན་དང་ལུས་འདི་འབྱུང་བཞིའི་གཡར་པོ་ཡིན་པའི་ཕྱིར་རོ། །མི་ལུས་ཕྱིས་ཐོབ་པའི་ཚེ་བྱའོ་སྙམ་ན་བདག་གི་ད་ལྟའི་སྤྱོད་པ་འདིས་ནི་ངན་འགྲོར་ལྟུང་བར་ཟད་ཀྱི་མི་ལུས་མི་འཐོབ་བོ།ངན་འགྲོར་དགེ་བ་བྱའོ་ཞེ་ན། དེ་ནི་མི་ཁོམ་པའི་གནས་ཡིན་པའི་ཕྱིར། དགེ་བའི་བློ་ཙམ་ཡང་ག་ལ་ཡོད་དེ་བདག་ཉིད་ངན་སོང་གི་སྡུག་བསྔལ་གྱིས་རྨོངས་པ་བ་ལང་ལ་སོགས་པར་གྱུར་པའི་ཚེ་དགེ་བ་ཇི་ལྟར་བྱ། ངན་འགྲོ་ལས་ཐར་ནས་བྱའོ་ཞེ་ན། ངན་འགྲོར་སྐྱེས་པའི་ཚེ་དགེ་བ་ནི་མིང་ཡང་མེད་ལ་སྡིག་པ་ནི་ཉིན་རེར་ཡང་གྲངས་མེད་པ་སོག་སྟེ། དཔེར་ན། ཁྲ་དང་སྤྱང་ཀི་སོགས་དགེ་བ་བྱེད་པ་ནི་མ་མཐོང་ལ་སྡིག་པ་ནི་ཉིན་རེ་བཞིན་རྣམ་པ་དུ་མ་བྱེད་པར་མཐོང་བའི་ཕྱིར་ན། ངན་འགྲོ་དེ་ལས་ནམ་ཞིག་ཐར་བར་འགྱུར་ཏེ་རི་གཟར་པོ་ལས་ཕ་བོང་ལྟུང་བ་ནི་གྱེན་དུ་མི་ཟློག་ལ་ཐུར་དུ་རང་བཞིན་གྱིས་འགྲོ་བ་ལྟ་བུའི་ཕྱིར་ཏེ། བདེ་འགྲོར་སྐྱེ་བ་ལྟ་ཞོག་སྒྲ་ཐོས་པའང་དཀའོ། །དེའི་ཕྱིར་དལ་འབྱོར་རྙེད་དཀའ་བའི་ཚུལ། དགའ་བོ་ལ་བསྟན་པའི་མདོར། དཔེར་ན་ཡོངས་སུ་བརྟག་པ་ཉེ་བར་བཟུང་སྟེ་འཛམ་བུ་གླིང་ཐམས་ཅད་རྒྱ་མཚོ་ཆེན་པོའི་ཆུ་གཅིག་གི་གཞིར་གྱུར་ལ། དེར་ཡང་གཉའ་ཤིང་བུ་ག་གཅིག་པ་ཡོངས་སུ་འཕྱོ་བ་ལ་ཤར་ནས་རླུང་གིས་ནུབ་ཀྱི་འགྲམ་དང་ནུབ་ནས་རླུང་གིས་ཤར་གྱི་འགྲམ་དུ་འཁྱེར་ཞིང་དེ་བཞིན་དུ་ཕྱོགས་ཐམས་ཅད་དུ་འགྲོའོ། །རྒྱ་མཚོ་དེ་ན་རུལ་སྦལ་ཞར་བ་ཞིག་གནས་ཤིང་དེ་ཡང་ལོ་བརྒྱ་འདས་པ་དང་མགྲིན་པ་བཏེགས་ནས་ལྟའོ། །ཇི་ལྟར་འགའ་ཞིག་ཏུ་འདི་འདྲ་བའི་ཚོགས་པ་ཡོད་པར་གྱུར་པ་སྟེ་གཉའ་ཤིང་གང་ཡིན་པ་མིག་ཞར་བ་དེའི་ཕྱོགས་སུ་སོང་བར་གྱུར་པ་དང་དེ་ལ་མི་ལྟ་ན་ཡང་དེའི་མགྲིན་པ་བུ་ག་དེར་ཆུད་པ་བཞིན་དུ་མིའི་ལུས་ཐོབ་པ་ཡང་དེ་བཞིན་ནོ། །ཞེས་བསྟན་ཏོ། །

གཉིས་པ་དགེ་བ་སྒོམ་པ་ལ་བག་བྱ་བ་གསུམ། སྐད་ཅིག་གཅིག་བྱས་སྡིག་པས་ཀྱང་། །བསྐལ་པར་མནར་མེད་གནས་འགྱུར་ན། །ཐོག་མེད་འཁོར་བར་བསགས་སྡིག་གིས། །བདེ་འགྲོར་མི་འགྲོ་སྨོས་ཅི་དགོས།།  །།དེ་ཙམ་ཁོ་ན་མྱོང་གྱུར་ནས། །དེ་ནི་རྣམ་ཐར་མི་འགྱུར་ཏེ། །འདི་ལྟར་དེ་ནི་མྱོང་བཞིན་དུ། །སྡིག་པ་གཞན་དག་རབ་ཏུ་སྐྱེ།།  །།འདི་འདྲའི་དལ་བ་རྙེད་གྱུར་ནས། །བདག་གིས་དགེ་གོམས་མ་བྱས་ན།འདི་ལས་བསླུས་པ་གཞན་མེད་དེ། །འདི་ལ་རྨོངས་པའང་གཞན་མེད་དོ།།  །།གལ་ཏེ་བདག་གིས་དེ་རྟོགས་ནས། །རྨོངས་པས་ཕྱིས་ཀྱང་སྒྱིད་ལུག་ན། །འཆི་བར་འགྱུར་བའི་དུས་ཀྱི་ཚེ། །མྱ་ངན་ཆེན་པོ་ལྡང་བར་བར་འགྱུར།།  །།དམྱལ་མེ་བཟོད་དཀས་ཡུན་རིང་དུ། །བདག་གི་ལུས་ལ་བསྲེགས་གྱུར་ན། །འགྱོད་པ་མི་བཟད་མེ་འབར་བས། །སེམས་གདུང་འགྱུར་བར་གདོན་མི་ཟ།།  །།ཤིན་དུ་རྙེད་དཀའ་ཕན་པའི་ས། །ཅི་ཞིག་ལྟར་སྟེས་བརྙེད་གྱུར་ནས། །བདག་ཉིད་ཤེས་དང་ལྡན་བཞིན་དུ། །ཕྱིར་ཡང་དམྱལ་བ་དེར་ཁྲིད་ན།།  །།སྔགས་ཀྱིས་རྨོངས་པར་བྱས་བ་བཞིན། །བདག་ལ་འདིར་སེམས་མེད་དུ་ཟད། །ཅེས་གསུངས་ཏེ། ཚིགས་བཅད་དང་པོས་སྔོན་བསགས་པའི་སྡིག་པ་མང་བ་དང་། གཉིས་པས་སྡིག་པ་རང་ཟད་དུ་འགྱུར་མི་སྲིད་པ་དང༌། ཚིགས་བཅད་ཕྱེད་དང་ལྔས་གཉེན་པོའི་དགེ་བ་ལ་འབད་དགོས་པར་བསྟན་པ་ཡིན་ལ། འདི་ལ་ཡང་མི་ལུས་ཐོབ་དུས་དགེ་བ་མ་བྱས་ན་རང་གི་རང་བསླུས་པར་བསྟན་པ་དང་། ཕྱི་དུས་སུ་འགྱོད་པ་དང་། དམྱལ་ བར་སྐྱེས་པའི་ཚེ་འགྱོད་པ་དང་། ལས་འབྲས་གོ་བཞིན་དུ་རང་གིས་རང་དམྱལ་བར་ཁྲིད་ན་སེམས་མེད་པར་ཟད་པ་སྟེ། སྔ་མ་གསུམ་ཚིགས་བཅད་རེ་རེ་དང་། ཐ་མ་ཚིགས་བཅད་ཕྱེད་དང་གཉིས་ཀྱིས་བསྟན་ཏོ། །དེ་ཡང་བདག་གིས་སྡིག་པ་ཆེར་མ་བྱས་སོ་ཞེ་ན། ཕ་མ་གསོད་པ་སོགས་མཚམས་མེད་ཀྱི་ལས་ཡུད་ཙམ་རེ་བྱས་པས་ཀྱང་འབྲས་བུ་མནར་མེད་དུ་བསྐལ་པར་གནས་དགོས་ན་བདག་རྒྱུད་ལ་ཐོག་མ་མེད་པ་ནས་སྡིག་པ་དེ་ལྟ་བུ་བྱས་པའི་བག་ཆགས་དཔག་མེད་ཡོད་ཀྱང་རང་གིས་མི་ཤེས་པའོ། །ཕ་མ་གསོད་པ་ལྟ་བུའང་རིང་དུ་འགོར་བ་མ་ཡིན་ཏེ་ལས་ཀྱི་དངོས་གཞི་འཆི་སེམས་སྐད་ཅིག་མ་གཅིག་གིས་ཆོག་པའི་ཕྱིར། སྤྱིར་བྱ་རྗོགས་ཀྱི་སྐད་ཅིག་མ་ནི་བསྐལ་པ་ལ་སོགས་ཀྱང་ཡིན་མོད་ཀྱང་འདིར་ནི་མིག་འཛུམ་སོགས་ལ་སྐད་ཅིག་ཏུ་འཇོག་པ་འཇིག་རྟེན་ལ་གྲགས་པ་ལྟར་ཡིན་ལ། མིག་འཛུམ་ལ་ཆ་ཤས་བརྒྱ་དྲུག་བཅུར་ཕྱེ་བའི་ཆ་གཅིག་ལ་དུས་མཐའི་སྐད་ཅིག་ཏུ་འཇོག་པ་ནི་རེ་ཞིག་ཐེག་དམན་གྱི་རྣམ་འཇོག་གོ །འགྲེལ་ཆེན་ལས་ནི། གང་ཡང་སྦྱོར་བའི་སྐད་ཅིག་མ་མང་མོད་ཀྱི་དེ་ལྟ་ན་ཡང་དངོས་གཞི་མཚམས་མེད་པ་ནི་སྐད་ཅིག་མ་གཅིག་ཉིད་ལ་འགྲུབ་པར་འགྱུར་བའམ། ཡང་ན་ཤིན་ཏུ་མྱུར་བས་སྐད་ཅིག་མ་མང་པོ་ལའང་སྐད་ཅིག་མ་གཅིག་གི་སྒྲར་བརྗོད་པ་མིག་འཛུམ་དུ་མ་སོང་བའི་བྱ་བ་ལའང་མིག་འཛུམ་གཅིག་ལ་བྱས་སོ་ཞེས་འཇིག་རྟེན་ན་སྒྲོག་པ་ལྟ་བུའོ། །བསྐལ་པ་ནི་བར་བསྐལ་གཅིག་སྟེ་མནར་མེད་པའི་ཚེའོ། །ཞེས་སོ། །ཡང་རྣམ་སྨིན་གྱི་འབྲས་བུ་དེ་ཙམ་ཞིག་མྱོང་བ་ཁོ་ནས་ཐར་བར་མི་འགྱུར་ཏེ་འགྲོ་བའི་སྐྱེ་གནས་གཞན་ཁྲི་ཕྲག་དུ་མ་བརྒྱུད་པས་མྱོང་བའི་རྒྱུ་མཐུན་སྤྱོད་ཅིང་། ཡང་དེའི་ཚེ་ལས་ཀྱི་བག་ཆགས་ངན་པས་བྱེད་པ་རྒྱུ་མཐུན་སྔོན་བྱས་ཀྱི་སྡིག་པ་དེ་ལྟ་བུ་མང་དུ་སྤྱོད་པ་ལ་ལས་དེ་རེ་རེ་ཡང་རྣམ་སྨིན་རྒྱུ་མཐུན་དང་བཅས་པ་ནི་བསྐལ་པ་མང་པོས་ཚར་ཕྱིན་དགོས་པའི་ཕྱིར་རོ། །དེ་བས་ན་ད་ལྟ་དལ་བ་རྙེད་དུས་འདི་ཁོ་ནར་མ་འབད་ན་ཕྱིས་འགྱོད་པ་ཆེན་པོ་སྐྱེ་སྟེ་མྱ་ངམ་གྱི་ཐང་ལ་ཁུར་ཆེན་པོ་ལྕི་བ་འཇིག་ཏུ་ཉེ་བ་ཁྱེར་ནས་འགྲོ་ལ། དེས་ལ་བསྡད་ནས་བཅོས་ན་ཡང་ལངས་མི་ནུས་པར་མཐོང་ནས་ངལ་བཞིན་དུ་འགྲོ་བ་ལས་གྱི་དབུས་ཞིག་ཏུ་ངལ་སྟེགས་གྲིབ་བསེལ་ཆུ་གཙང་མ་དང་བཅས་པ་ཕྲད་ལ་དེར་ལེ་ལོས་མ་བཅོས་པར་ཕྱིན་པས་ཡང་མྱ་ངམ་གྱི་ཐང་སྔ་མ་བས་ཆེ་བ་མཐོང་ནས་ཆེས་འགྱོད་པར་འགྱུར་བ་ལྟར། ངལ་བ་འདི་མེད་དུ་ཟད་ན་འཆི་ཁར་འགྱོད་པ་དང་། དམྱལ་བར་སྡུག་བསྔལ་གྱི་དབང་གིས་སྐྱེ་བ་བདུན་བརྒྱུད་དུ་དྲན་ཞིང་གཤིན་རྗེའི་སྐྱེས་བུས་ཀྱང་དལ་བ་ཕུན་སུམ་ཚོགས་པ་ཐོབ་ནས་དོན་མེད་དུ་བྱས་ཏེ་འདིར་འོང་བ་ཞེས་སྤྱོས་ཤིང་བརྡེགས་པའི་ཚེ་ཆེས་འགྱོད་པ་སྐྱེ་བའི་ཕྱིར། དེས་ན་དལ་བ་ཡང་སྟེས་དབང་གིས་བརྙེད། ཆོས་སྒྲུབ་པའི་བློ་ཙམ་དང་ཡང་ལྡན་བཞིན་དུ་ད་དུང་བག་མེད་སེམས་ཀྱི་དབང་དུ་བཏང་ནས་རང་གི་རང་ངན་འགྲོར་ཁྲིད་ན་ནི་བདག་གི་སེམས་འདིས་ཅི་ཞིག་བྱ་སྟེ་སེམས་མེད་པ་ཁོ་ནར་ཟད་པའི་དོན་ཏོ། །

གསུམ་པ་ཉོན་མོངས་སྤང་བ་ལ་བག་བྱ་བ་ལ། བསམ་པས་མི་མཐུན་པར་ལྟ་བ་གསུམ། སྦྱོར་བས་མི་སྐྱོ་བར་བྱ་བ་གསུམ། སྤང་ནུས་པར་སྤྲོ་བ་སྐྱེད་པ་གཉིས་ཏེ་གསུམ་མོ། །དང་པོ་ལ་ཡང༌། གནོད་པའི་རྣམ་པར་བརྟག་པ་བཞི མི་བཟོད་པར་བསྟན་པ། ང་རྒྱལ་སྐྱེད་པ་སྟེ་གསུམ་མོ། །དང་པོ་ལ་ཡང་། རང་དབང་མེད་པར་བྱེད་པ། སྡུག་བསྔལ་ལ་སྦྱོར་བ། རྟག་ཏུ་འབྲང་བ། བསྟེན་དུ་མི་རུང་བར་བསྟན་པ་སྟེ་བཞི་ལས། 

དང་པོ་ནི།ཅིས་རྨོངས་བདག་གིས་མ་ཤེས་ཏེ། །བདག་གི་ཁོང་ན་ཅི་ཞིག་ཡོད།། །།ཞེ་སྡང་སྲེད་སོགས་དགྲ་རྣམས་ནི། །རྐང་ལག་ལ་སོགས་ཡོད་མིན་ལ།དཔའ་མཛངས་མིན་ཡང་ཇི་ཞིག་ལྟར། །དེ་དག་གིས་བདག་བྲན་བཞིན་བྱས།།  །།བདག་གིས་སེམས་ལ་གནས་བཞིན་དུ། །དགའ་མགུར་བདག་ལ་གནོད་བྱེད་པ།།དེ་ལའང་མི་ཁྲོ་བཟོད་པ་ནི། །གནས་མིན་བཟོད་པ་སྨད་པའི་གནས།།  །།ཞེས་གསུངས་ཏེ། ཅི་རྨོངས་པ་འདི་ལྟ་བུ་སྐྱེ་བའི་རྒྱུ་བདག་གི་ཁོང་ན་ཅི་ཞིག་ཡོད་ཅེས་རྣམ་པར་བརྟག་གོ །བརྟགས་པ་ན་ཞེ་སྡང་ལ་སོགས་པ་ཀུན་ནས་ཉོན་མོངས་པ་འདི་རྣམས་ཡིན་པར་མཐོང་ངོ་། །དེའི་ཚེ་འདི་རྣམས་ལ་སྒྱུ་རྩལ་དང་མི་ཞུམ་པའི་དཔའ་བ་དང་ཚོད་རིག་པའི་མཛངས་པ་དང་ཚན་པོ་ཆེ་ལ་སོགས་པའི་སྟོབས་དང་རྐང་ལག་གི་ཤེད་དང་བསྣུན་པའི་མཚོན་ཆ་སོགས་གཞན་ལས་ཁྱད་པར་དུ་གྱུར་པ་ཅི་ཞིག་ཡོད་པ་སོ་སོར་བརྟག་པར་བྱའོ། །དེ་ལྟར་བརྟགས་པ་ན་དེ་ལྟ་བུ་ཅི་ཡང་མ་མཐོང་སྟེ་ཉོན་མོངས་པའི་སེམས་འདི་ནི་ཆུ་ལས་ཆུ་བུར་ལྟར་སྐད་ཅིག་གིས་སྐྱེ་ཞིང་དེ་ཉིད་དུ་འཇིག་ལ་གང་ནས་ཀྱང་མ་འོངས་གང་དུ་ཡང་མི་འགྲོ་གང་ནའང་མི་གནས་ལ་ངོ་བོ་ཉིད་ཀྱིས་སྟོང་པ་གསོག་དང་གསོབ་དང་ཡ་མ་བརླ་ཞིག་སྟེ། འོ་ན་སྙིང་པོ་མེད་པ་འདིས་བདག་བྲན་བཞིན་དུ་བྱེད་པ་ཅིའི་ཐ་ཚིག་ཞེས་བདག་ཉིད་ཀྱིས་བདག་ཉིད་ལ་ངོ་ཚ་བ་དང་བཞད་གད་ཀྱི་བློ་སྐྱེའོ། །ཡང་བརྟགས་པ་ན་འདི་ལ་ནི་བདག་གི་སེམས་ལས་གཞན་པའི་རྟེན་ནི་འགའ་ཡང་མ་མཐོང་ངོ༌། །འདི་སེམས་ཀྱི་ངོ་བོ་ཉིད་ཀྱིས་ཀྱང་མ་ཡིན་པར་མཐོང་སྟེ་འདི་ནི་ཕྱིན་ཅི་ལོག་གི་བཅོས་མ་གོམས་པ་ཙམ་ཞིག་སྟེ་འོན་ཀྱང་བདག་ཉིད་གང་ལ་རྟེན་བཅས་པའི་སེམས་དེ་ཁོ་ན་ལ་གནོད་པར་བྱེད་པས་རང་བཞིན་གྱིས་དགྲར་གྱུར་པ་འདི་ལ་ནི་བཟོད་པར་མི་བྱ་སྟེ་གནས་མ་ཡིན་པའི་བཟོད་པ་ནི་འཇིག་རྟེན་ན་སྨད་པའི་གནས་ཡིན་པའི་ཕྱིར་རོ། །དེས་ན་བཅོམ་ལྡན་འདས་ཀྱིས་རྒྱལ་པོ་ཤར་པ་ལ། རྒྱལ་པོ་ཆེན་པོ་དགྲ་འདི་མ་ཡིན་པའི་དགྲ་ཆེན་པོ་ཤར་གཉེར་བ་གཞན་ཞིག་ཡོད་དོ། །ཞེས་བདག་ཏུ་འཛིན་པ་དགྲར་བསྟན་པས། རྒྱལ་པོས་གསོལ་པ། སྔར་བདག་གིས་དགྲ་མ་ཡིན་པ་ཞིག་དགྲར་བཟུང་ད་ནི་བདག་གིས་དགྲ་ཡང་དག་པ་ངོས་ཟིན་ཏེ་འདི་གདུལ་བར་བྱའོ། །ཞེས་གསོལ་བ་ལྟ་བུའོ། །འགྲེལ་ཆེན་ལས། ཞེ་སྡང་སྲེད་སོགས་ནི།སྲིད་པའི་རྩ་བ་ཕྲ་རྒྱས་དྲུག །འདོད་ཆགས་ཁོང་ཁྲོ་དེ་བཞིན་དུ། །ང་རྒྱལ་དང་ནི་མ་རིག་པ། །ལྟ་བ་ཐེ་ཚོམ་དེ་དག་བཅུ། །ཞེས་པའི་ལྟ་བ་ལ། འཇིག་ལྟ། མཐར་ལྟ། ལོག་ལྟ། ལྟ་བ་མཆོག་འཛིན་བརྟུལ་ཞུགས་མཆོག་འཛིན་ཏེ་ལྔར་ཕྱེ་བས་བཅུ། དེ་ལ་ལམ། ཁམས། བདེན་པས་ཕྱེ་བས་དགུ་བཅུ་རྩ་བརྒྱད་དུ་འགྱུར་ལ། བྱང་སེམས་ཀྱི་ནི་བརྒྱ་ཉི་ཤུ་རྩ་གཉིས་སོ། །ཞེས་སོ། །

གཉིས་པ་སྡུག་བསྔལ་ལ་སྦྱོར་བ་ནི།གལ་ཏེ་ལྷ་དང་ལྷ་མིན་རྣམས།ཐམས་ཅད་བདག་ལ་དགྲར་ལངས་ཀྱང་།དེ་དག་གིས་ཀྱང་མནར་མེད་པའི། །མེ་ནང་ཁྲིད་ཅིང་གཞུག་མི་ནུས།།  །།ཉོན་མོངས་སྟོབས་ཆེན་དགྲ་འདིས་ནི། །གང་དང་ཕྲད་ན་རི་རབ་ཀྱང་། །ཐལ་བར་ཡང་ནི་མི་ལུས་པ། །དེར་བདག་སྐད་ཅིག་གཅིག་ལ་འདོར།།  །།ཞེས་གསུངས་ཏེ། དགྲ་གཞན་པས་འདི་གནོད་པ་ཆེ་སྟེ་འདིས་ནི་ཚ་བའི་ཁྱད་པར་རི་རབ་ཀྱང་སྐད་ཅིག་གིས་སྲེག་ནུས་པའི་དམྱལ་བ་མནར་མེད་པའི་མེ་ལྕེར་ཡང་བདག་ཡུད་ཀྱིས་འདོར་ནུས་སོ། །    

གསུམ་པ་རྟག་ཏུ་འབྲང་བ་ནི།བདག་གི་ཉོན་མོངས་དགྲ་བོ་གང་། །དུས་རིང་ཐོག་མཐའ་མེད་པ་ལྟར། །དགྲ་གཞན་ཀུན་ཀྱང་དེ་ལྟ་བུར། །ཡུན་རིང་ཐུབ་པ་མ་ཡིན་ནོ།།  །།ཞེས་གསུངས་ཏེ། དགྲ་གཞན་ནི་ཚེ་རབས་ཐམས་ཅད་རྗེས་སུ་མི་འབྲང་སྟེ་ཤི་འཕོས་ནས་ལས་བཞིན་སོ་སོར་སྐྱེའོ།ཉོན་མོངས་པ་འདི་ནི་དེ་ལྟ་མིན་ཏེ་སེམས་དང་ཐ་མི་དད་པར་རྗེས་སུ་འབྲང་ངོ་། །

བཞི་པ་བསྟེན་དུ་མི་རུང་བར་བསྟན་པ་ནི། མཐུན་པར་རིམ་གྲོ་བསྟེན་བྱས་ན།ཐམས་ཅད་ཕན་དང་བདེ་བྱེད་མོད།།ཉོན་མོངས་རྣམས་ནི་བསྟེན་བྱས་ན། །ཕྱིར་ཞིང་སྡུག་བསྔལ་གནོད་པ་བྱེད།།  །།ཅེས་གསུངས་ཏེ། དགྲ་གཞན་ནི་བསྟེན་ན་ཕན་འདོགས་ཀྱང་ཉོན་མོངས་འདི་ནི་གང་གིས་བསྟེན་པ་དེ་ཕུང་བར་བྱེད་དོ། །

གཉིས་པ་མི་བཟོད་བསྐྱེད་པ་ནི།དེ་ལྟར་ཡུན་རིང་རྒྱུན་ཆགས་དགྲར་གྱུར་པ། །གནོད་པའི་ཚོགས་རབ་འཕེལ་བའི་རྒྱུ་གཅིག་པུ། །བདག་གི་སྙིང་ལ་ངེས་བར་གནས་འཆའ་ན། །འཁོར་བར་འཇིགས་མེད་དགའ་བར་ག་ལ་འགྱུར།། །།འཁོར་བའི་བཙོན་རའི་སྲུང་མ་དམྱལ་སོགས་སུ། །གསོད་བྱེད་གཤེད་མར་གྱུར་པ་འདི་དག་ནི། །གལ་ཏེ་བློ་གནས་ཆགས་པའི་དྲ་བ་ན། །གནས་ན་བདག་ལ་བདེ་བ་ག་ལ་ཡོད། །  ། །ཅེས་གསུངས་ཏེ། དགྲ་དེ་ལྟ་བུ་བདག་གི་སྙིང་ངམ་སེམས་ལ་རྟག་པར་བཞག་ནས་ཡིད་བདེར་འདུག་པ་མི་རིགས་ཏེ་དམྱལ་བའི་གཤེད་མ་ལ་སོགས་པའི་རྒྱུ་ཡང་དགྲ་འདི་ཁོ་ན་ཡིན་ཏེ་འདི་ཡོད་ན་དེ་དག་ཡོད་པའི་ཕྱིར་རོ།

གསུམ་པ་ང་རྒྱལ་སྐྱེད་པ་ནི།དེ་ལྟར་ཇི་སྲིད་བདག་གིས་དགྲ་འདི་མངོན་སུམ་དུ། །ངེས་པར་མ་བཅོམ་དེ་སྲིད་བདག་འདིར་བརྩོན་མི་འདོར། །རེ་ཞིག་གནོད་བྱེད་ཆུང་ངུ་ལ་ཡང་ཁྲོས་གྱུར་པའི། །ང་རྒྱལ་བདོ་རྣམས་དེ་མ་བཅོམ་པར་གཉིད་མི་འོང༌།། །།ཞེས་གསུངས་ཏེ། སྲོག་ལ་བབ་ཀྱང་འདི་ཡལ་བར་མི་འདོར་བར་འཇོམས་པའི་གོ་ཆ་བསྒོ་བའོ།།

གཉིས་པ་སྦྱོར་བས་མི་སྐྱོ་བར་བྱ་བ་ལ་གསུམ། མི་སྦྱོར་བའི་ཉེས་པ་བསྟན། སྦྱོར་བའི་ཕན་ཡོན་གསུམ་བཤད། སྦྱོར་བ་ལྷུར་བླང་བའི་ཐབས་སོ། །

དང་པོ་མི་སྦྱོར་བའི་ཉེས་པ་བསྟན་པ་ནི།རང་བཞིན་འཆི་བས་སྡུག་བསྔལ་གྱུར་པའི་ཉོན་མོངས་དག །གཡུལ་ངོར་དངར་ཚེ་ནན་གྱིས་གཞོམ་པར་འདོད་པ་ཡང་།མདའ་མདུང་མཚོན་གྱིས་ཕོག་པའི་སྡུག་བསྔལ་ཁྱད་བསད་ནས། །དོན་མ་གྲུབ་པར་ཕྱིར་ཕྱོགས་འབྱེར་བར་མི་བྱེད་ན།། །།རྟག་ཏུ་སྡུག་བསྔལ་ཀུན་གྱི་རྒྱུར་གྱུར་པ། །རང་བཞིན་དགྲར་ངེས་གཞོམ་བརྩོན་བདག་ལ་དེང་། །སྡུག་བསྔལ་བརྒྱ་ཕྲག་རྒྱུར་གྱུར་གང་གིས་ཀྱང་།།ཡི་ཆད་སྒྱིད་ལུག་མི་འགྱུར་སྨོས་ཅི་དགོས།།  །།ཞེས་གསུངས་ཏེ། རང་བཞིན་གྱིས་འཆི་བ་སྟེ་མ་བསད་རུང་འཆི་བའོ། །དགྲ་དེ་ལྟ་བུ་ཡང་འཇོམས་ན་ནང་གི་དགྲ་འདི་ལྟ་ཅི་སྨོས་པས་འདི་འཇོམས་པའི་སྡུག་བསྔལ་ཐམས་ཅད་བཟོད་པར་རིགས་པའོ། །

གཉིས་པ་སྦྱོར་བའི་ཕན་ཡོན་གསུམ་བཤད་པ་ལ། རང་དོན། གཞན་དོན། དམ་བཅའ་མཐར་འབྱིན་པའོ། །

དང་པོ་རང་དོན་ནི།དོན་མེད་དགྲ་ཡིས་རྨ་སྲོལ་གཏོད་པ་ཡང་། །ལུས་ལ་རྒྱན་དང་འདྲ་བར་སྤེལ་བྱེད་ན། །དོན་ཆེན་སྒྲུབ་ཕྱིར་ཡང་དག་བརྩོན་གྱུར་པ། །བདག་ལ་སྡུག་བསྔལ་ཅི་ཕྱིར་གནོད་བྱེད་ཡིན།།།།ཞེས་པའོ། །གཉིས་པ་གཞན་དོན་ནི།ཉ་པ་གདོལ་པ་ཞིང་པ་ལ་སོགས་པ།རང་གི་འཚོ་བ་ཙམ་ཞིག་སེམས་པ་ཡང་། །གྲང་དང་ཚ་ལ་སོགས་པའི་གནོད་བཟོད་ན། །འགྲོ་བའི་བདེ་ཕྱིར་བདག་ལྟས་ཅིས་མི་བཟོད།། །།ཅེས་པའོ། །

གསུམ་པ་དམ་བཅའ་མཐར་འབྱིན་པ་ནི།ཕྱོགས་བཅུ་ནམ་མཁའི་མཐས་གཏུགས་པའི། །འགྲོ་བ་ཉོན་མོངས་ལས་སྒྲོལ་བར། །དམ་བཅས་གང་ཚེ་བདག་ཉིད་ཀྱང་། །ཉོན་མོངས་རྣམས་ལས་མ་གྲོལ་བ།།  །།བདག་གི་ཚོད་ཀྱང་མི་ཤེས་པར། །སྨྲ་བ་ཇི་ལྟར་བསྨྱོན་པ་མིན། །ཞེས་པའོ།

གསུམ་པ་སྦྱོར་བ་ལྷུར་བླང་བ་ནི།དེ་ལྟས་ཉོན་མོངས་གཞོམ་པ་ལ། །རྟག་ཏུ་ཕྱིར་མི་ལྡོག་པར་བྱ།། །།འདི་ལ་ནན་གྱིས་ཞེན་བྱ་ཞིང་། །འཁོན་དུ་བཟུང་ནས་གཡུལ་སྤྲད་དེ། །རྣམ་པ་དེ་འདྲའི་ཉོན་མོངས་པ། །ཉོན་མོངས་འཇོམས་བྱེད་མ་གཏོགས་སོ།།  །།བདག་ནི་བསྲེགས་ཏེ་བསད་གྱུར་ཏམ། །བདག་གི་མགོ་བོ་བཅད་ཀྱང་སླའི། །རྣམ་པ་ཀུན་ཏུ་ཉོན་མོངས་པའི །དགྲ་ལ་འདུད་པར་མི་བྱའོ།། ཞེས་གསུངས་ཏེ། སྤང་བྱའི་ཉོན་མོངས་ལ་འཁོན་དུ་བཟུང་ནས་འཇོམས་པའི་ཉོན་མོངས་ཏེ་སྤང་བྱའི་བྱས་པ་དྲན་པའི་འཁོན་འཛིན་འཇོམས་པར་ནུས་པའི་ང་རྒྱལ་གཅིག་ཆར་དུ་འཇོམས་པའི་ཞེ་སྡང་རྣམས་སྐྱེད་དེ། སྤང་བྱའི་ཉོན་མོངས་ཀྱི་དབང་དུ་སྐད་ཅིག་ཀྱང་མི་གཏོང་བའོ།

གསུམ་པ་སྤང་ནུས་པར་སྤྲོ་བ་སྐྱེད་པ་ལ། རྟེན་གཞན་མེད་པར་བསྟན་པ་དང་། རང་བཞིན་མེད་པར་བསྟན་པའོ། །

དང་པོ། རྟེན་གཞན་མེད་པར་བསྟན་པ་ནི།ཐ་མལ་དགྲ་བོ་ཡུལ་ནས་ཕྱུང་ཡང་ནི།ཡུལ་གཞན་དག་ཏུ་གནས་ཤིང་ཡོངས་བཟུང་ནས།ནུས་པ་བརྟས་ནས་དེ་ནས་ཕྱིར་ལྡོག་གི །ཉོན་མོངས་དགྲ་ཚུལ་དེ་དང་འདྲ་མ་ཡིན།།  །།ཉོན་མོངས་ཉོན་མོངས་ཤེས་རབ་མིག་གིས་སྤང་།བདག་ཡིད་ལས་བསལ་གང་དུ་འགྲོ་བར་འགྱུར། །གང་དུ་གནས་ནས་བདག་གནོད་བྱ་ཕྱིར་འོང་། །བློ་ཞན་བདག་ལ་བརྩོན་པ་མེད་པར་ཟད།།  །།ཅེས་གསུངས་ཏེ། དགྲ་གཞན་ལས་འདི་སྤང་བར་སླ་སྟེ་རང་གི་སེམས་ལས་བསལ་ནས་གང་དུ་གནས་ས་མེད་པའི་   ཕྱིར་རོ།།

གཉིས་པ་རང་བཞིན་མེད་པར་བསྟན་པ་ནི།ཉོན་མོངས་རྣམས་ནི་ཡུལ་ན་མི་གནས་དབང་ཚོགས་ལ་མིན་བར་ནའང་མིན། །དེ་ལས་གཞན་ནའང་མིན་ན་འདི་དག་གར་གནས་འགྲོ་བ་ཀུན་གནོད་བྱེད། །འདི་ནི་སྒྱུ་འདྲ་དེ་ཕྱིར་སྙིང་ལ་འཇིགས་སྤོངས་ཤེས་ཕྱིར་བརྩོན་པ་བསྟེན། །དོན་མེད་ཉིད་དུ་བདག་ལ་དམྱལ་སོགས་རྣམས་སུ་ཅི་སྟེ་གནོད་པ་བྱེད།། །།ཅེས་གསུངས་ཏེ། ཤེས་རབ་མིག་གིས་ཇི་ལྟར་སྤང་ན་ཁ་ནང་དུ་ཕྱོགས་ལ་ཉོན་མོངས་པར་སྣང་བའི་ཤེས་པ་དེ་ཉིད་ལ་སོ་སོ་རང་རིག་པས་ལྟོས་ཤིག །དེའི་ངོ་བོ་འམ་རང་བཞིན་ནི་ཇི་ལྟ་བུ་ཞིག་གང་ཞིག་ན་གནས་པ་སོགས་ལེགས་པར་རྟོགས་ཤིག་དང༌། དེ་ལྟར་བརྟགས་པ་ན་ཡུལ་གཟུགས་སོགས་དྲུག་ལ་མི་གནས་བདག་རྐྱེན་དབང་པོ་དྲུག་ལ་མི་གནས་ཡུལ་དབང་གི་བར་ན་མི་གནས། དེ་ལསགཞན་ནའང་མི་གནས་ཏེ་དེ་ནི་མ་བརྟགས་པའི་དུས་ན་བདེན་པ་ལྟར་སྣང་བའི་བློ་ཕྱིན་ཅི་ལོག་གི་རང་བཞིན་ཞིག་སྟེ་བརྟགས་པ་ན་བྱུང་སོང་གནས་པ་དང་བྲལ་བ་ཅི་ཡང་མ་ཡིན་པ་ངོ་བོ་ཉིད་ཀྱིས་མ་སྐྱེས་པ་གཟོད་མ་ནས་རྣམ་པར་དག་ཅིང་། འོད་གསལ་བ་ཞིག་སྟེ་འདི་ལ་རང་བཞིན་ཅི་ཡང་མེད་དོ།།དེ་ལྟར་མེད་ཀྱང་རྐྱེན་ལས་སྐྱེ་བ་ལྟར་སྣང་ལ་དེའི་ཚེ་ཡང་སྐྱེ་བ་མེད་པ་ཉིད་ཀྱིས་འདི་ནི་སྒྱུ་མ་ལྟ་བུའོ། །དེས་ན་འདི་ལྟ་བུ་སྤང་མི་ནུས་སོ་ཞེས་འཇིགས་པར་མི་བྱ་སྟེ་འདིའི་རང་བཞིན་ཤེས་པའི་ཤེས་རབ་གྱིས་བརྩོན་པར་གྱིས་ཤིག་པའོ། །འགྲེལ་ཆེན་ལས་ནི། ཉོན་མོངས་ནི་ཡུལ་ལ་མི་གནས་ཏེ་ཡུལ་ཡིད་འོང་སོགས་མཐོང་ཡང་དབང་པོ་བསྡམས་པ་རྣམས་ཉོན་མོངས་མི་སྐྱེ་བའི་ཕྱིར་དང་བརྟགས་ན་རྡུལ་ཕྲ་རབ་ཙམ་ཡང་མ་མཐོང་བའི་ཕྱིར། མིག་སོགས་དབང་པོ་ལ་མི་གནས་ཏེ་ཆོས་ལ་སེམས་པ་ལ་སོགས་པའི་ཚེ་དབང་པོ་ཡོད་ཀྱང་མི་དམིགས་པའི་ཕྱིར། ཡུལ་དབང་གི་དབུས་ནའང་མེད་དེ་སྣང་དུ་རུང་བ་ལས་མ་དམིགས་པའི་ཕྱིར། དེ་དག་ལས་གཞན་ནའང་མེད་དེ་རྩ་བ་མེད་པ་སྟོང་པ་བློ་བུར་བ་ཉིད་དེ་ཡང་དག་པ་མ་ཡིན་པའི་རྟོག་པ་ཙམ་ལས་བྱུང་བའོ། །འདི་ནི་སྒྱུ་འདྲ་སྟེ། དཔེར་ན། སྒྱུ་མ་ནི་དེའི་རྣམ་པས་སྟོང་ཡང་སྔགས་དང་སྨན་གྱི་མཐུ་ལས་རྐྱེན་འདི་ཙམ་གྱིས་དེ་ཁོ་ན་ཉིད་དུ་མེད་ཀྱང་། གླང་པོ་ཆེ་ལ་སོགས་པའི་རྣམ་པར་སྣང་བ་དེ་བཞིན་དུ་ཉོན་མོངས་པ་འདི་རྣམས་ཀྱང་ཕྱིན་ཅི་ལོག་གི་རྒྱུ་མཚན་དང་། ཚུལ་བཞིན་མ་ཡིན་པ་ཡིད་ལ་བྱེད་པ་ལས་བྱུང་བ་སྟེ་རྐྱེན་འདི་དག་ཙམ་གྱིས་ཁོ་ན་མེད་པ་ཉིད་སྣང་ངོ་། །དེའི་ཕྱིར་སྙིང་ལ་འཇིགས་པ་སྤོངས་ཏེ་ཉོན་མོངས་པ་རྣམས་ལའོ། །རྣམ་པར་དཔྱད་ན་བརྫུན་པ་འདི་ཅི་ཞིག་ཏུ་རུང་སྟེ་དེའི་ཕྱིར་བརྩོན་པ་བསྟེན་ཞིག་སྟེ་སྤྲོ་བར་གྱིས་ཤིག་པའོ། །ཤེས་ཕྱིར་ནི་དེ་ཁོ་ན་ཉིད་རབ་ཏུ་འབྱེད་པས་རྟོགས་པའི་དོན་དུའོ། །ཞེས་བཀྲལ་ཏོ། །

མཇུག་བསྡུ་བ་ནི།དེ་ལྟར་རྣམ་བསམས་ཇི་སྐད་བཤད་པ་ཡི།།བསླབ་པ་སྒྲུབ་པའི་ཆེད་དུ་འབད་པར་བྱ།སྨན་པའི་ངག་མ་མཉན་ན་སྨན་དག་གིས། །བཅོས་དགོས་ནད་པ་སོས་པ་ག་ལ་ཡོད།།  །།ཅེས་གསུངས་ཏེ།སྔར་བཤད་པ་དེ་རྣམས་མ་བརྗེད་པར་ཚུལ་བཞིན་བསམས་ནས་བྱང་ཆུབ་སེམས་དང་བསླབ་པ་སྒྲུབ་པ་ལ་འབད་པར་བྱས་ན་བྱང་ཆུབ་འཐོབ་ཀྱི་གཞུང་བཀླགས་པ་དང་ཐོས་པའི་ཤེས་རབ་གྱིས་གོ་བ་ཙམ་གྱིས་མི་ཕན་ཏེ་སྨན་དཔྱད་བཀླགས་པས་ནད་མི་སེལ་བ་བཞིན་ནོ། །འདི་ནི་དཀའ་འགྲེལ་ཆུང་ངུར་། བག་ཡོད་ཀྱི་དོན་བསྡུར་སྦྱར་ལ། འགྲེལ་ཆེན་ལས་ནི། དེ་ལྟར་སྔར་གྱི་ལེའུ་དེ་དག་ཐམས་ཅད་ཀྱི་དོན་བསྡུ་བའི་ཕྱིར། དེ་ལྟར་རྣམ་བསམས་སོགས་ཤློ་ཀ་གཅིག་སྟེ། བསླབ་པ་གང་ཞེ་ན། དཀོན་མཆོག་སྤྲིན་ལས། བདག་སོ་སོ་ཐར་པ་ཁོ་ནས་འཚང་མི་རྒྱའི་བདག་གིས་མདོ་གཞན་ལས་བྱང་ཆུབ་སེམས་དཔའི་སྤྱོད་པ་དང་བསླབ་པའི་གནས་བཅས་པ་དེ་དག་ལ་བསླབ་པར་བྱའོ། །ཞེས་དང་། འདི་ཉིད་དུ། བདག་གིས་ལུས་དང་ལོངས་སྤྱོད་དང་། །དགེ་བ་དུས་གསུམ་སྐྱེས་པ་རྣམས། །སེམས་ཅན་ཀུན་ལ་བཏང་བ་དང་། །དེ་སྲུང་དག་པ་སྤེལ་བའོ། །ཞེས་མདོར་བསྡུས་པའོ། །ཡང་བྱང་ཆུབ་སེམས་དཔའི་སོ་སོ་ཐར་པའི་མདོ་ལས། བྱང་ཆུབ་སེམས་དཔས་བསྐལ་པ་བྱེ་བ་ན། ཐ་ན་འདུག་པ་ཙམ་གྱི་བདེ་བ་འདོད་པའི་སེམས་གཅིག་བསྐྱེད་ནའང་དེ་ལ་མངས་པར་འདུ་ཤེས་པ་བསྐྱེད་པ་སྟེ་དེའི་ཕྱིར་སྨན་པའི་ངག་མ་མཉན་ན། ཞེས་སོགས་གསུངས་ལ། འདིར་མི་ཟད་པ་བརྒྱད་བཅུ། བསླབ་བཏུས་སུ་ཁ་འཕངས་ཤིང་། བསླབ་པ་རྩོམ་པ་ཙམ་འབྲས་བུ་ཆེ་བར་རབ་ཞི་རྣམ་ངེས་ཀྱི་མདོར་འཕངས་སོ། །

བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། བག་ཡོད་བསྟན་པ་སྟེ་ལེའུ་བཞི་པ་རྣམ་པར་ཕྱེ་བའོ།། །།

 
 

ལེའུ་ལྔ་པ་། ཤེས་བཞིན་སྲུང་བ་།
ལེའུ་ལྔ་པ་ལ་ལེའུའི་འབྲེལ་ནི།
དཀའ་འགྲེལ་ཆུང་ངུར།དེ་ལྟར་ཕ་རོལ་ཏུ་ཕྱིན་པ་ཐམས་ཅད་ཀྱི་ཐུན་མོང་གི་རང་བཞིན་བག་ཡོད་པ་བཤད་ནས། ད་ནི་
སོ་སོའི་རང་བཞིན་འཆད་དོ། །ཞེས་སོ། །
དེས་ན་གཉིས་ས་པ་ཕ་རོལ་ཏུ་ཕྱིན་པ་དྲུག་རེ་རེ་ཞིང་ཉམས་སུ་ལེན་པ་ལ་དྲུག །སྦྱིན་པ་མདོར་བསྡུས་ཏེ་བསྟན། སེམས་
སྲུང་པའི་ཚུལ་ཁྲིམས་བཤད། བཟོད་པ། བརྩོན་འགྲུས། བསམ་གཏན། ཤེས་རབ་རྣམས་རེ་རེ་ཞིང་བཤད་པའོ། །དང་
པོ་སྦྱིན་པ་མདོར་བསྡུས་ཏེ་བསྟན ནི།
དཀའ་འགྲེལ་ཆུང་ངུར། དེ་ཡང་སྦྱིན་པའི་ཕ་རོལ་ཏུ་ཕྱིན་པ་དང་པོར་འཆད་པའི་སྐབས་ཡིན་ཡང་འདིར་མ་བཤད་དེ་
གཏོང་བའི་ངོ་བོ་ནི། སེམས་སྐྱེད་པའི་སྐབས་སུ་བདག་གི་ལུས་ལོངས་སྤྱོད་དང་དུས་གསུམ་གྱི་དགེ་བ་ཐམས་ཅད་
བཏང་བར་བརྗོད་པས་བཤད་ཟིན་པའི་ཕྱིར་དང་། སྦྱིན་པ་ཉམས་སུ་ལེན་པའི་སྤྱོད་པ་ནི་སེམས་ཅན་དོན་བྱེད་གྱི་ཚུལ་
ཁྲིམས་འཆད་པར་ཟང་ཟིང་དང་ཆོས་ཀྱིས་སེམས་ཅན་བསྡུ་བའི་སྤྱོད་པ་བརྗོད་དགོས་པའི་ཕྱིར། དེས་ན་ཚུལ་ཁྲིམས་
ཀྱི་ཕ་རོལ་ཏུ་ཕྱིན་པའི་རང་བཞིན་དྲན་པ་དང་ཤེས་བཞིན་སྲུང་བ་འཆད་དོ། །ཞེས་སོ། །
འགྲེལ་ཆེན་ལས་ནི།
སེམས་བསྐྱེད་པའི་བྱང་སེམས་ཀྱིས་ལུས་བཏང་བ་ཡང་སྲུང་བ་དང་། སྦྱང་བ་དང་། སྤེལ་བ་དག་བྱ་སྟེ་གང་གི་ཕྱིར།
སེམས་ཅན་རྣམས་ཀྱི་ཡོངས་སྤྱད་ཕྱིར། །
ལུས་ལ་སོགས་པ་སྦྱིན་པར་བྱ། །
མ་སྲུངས་ལོངས་སྤྱོད་ག་ལས་འོང་། །
གང་མི་སྤྱོད་པས་ཅི་ཞིག་སྦྱིན། །
དེ་བས་སེམས་ཅན་ཡོངས་སྤྱད་ཕྱིར། །
དགེ་བའི་བཤེས་གཉེན་མི་བཏང་ཞིང་། །
མདོ་སྡེ་དག་ལ་རྟག་ལྟ་བས། །
ལུས་ལ་སོགས་པ་སྲུང་བར་བྱ། །
  


ཞེས་བསྟན་ཏོ། །ལུས་སོགས་སྲུང་བ་ཡང་བསླབ་པ་བསྲུངས་པ་ལས་འགྱུར་གྱི་གཞན་དུ་དམྱལ་བ་ལ་སོགས་པར་ལྟུང་
བའི་ཕྱིར། སྡོམ་པ་བཟུང་ནས་གནང་བ་བྱེད་པ་དང་བཀག་པ་མི་བྱེད་པ་ནི་བསླབ་པ་སྲུང་བ་སྟེ་སྲུང་བར་འདོད་པས་ནི་
བདག་གི་སེམས་སྲུང་བར་བྱའོ། །ཞེས་སྦྱིན་པ་གོང་དུ་བཤད་ཟིན་ཅིང་ད་དུང་འཆད་པར་ཡང་འགྱུར་ལ། དེ་ཡང་ལུས་
དང་། ལོངས་སྤྱོད་དང་། དགེ་བ་གཏོང་བ་ལ་ཡང་དེ་དག་སྲུང་བ་དང༌། དག་པ་དང་། སྤེལ་དགོས་ལ། དེ་ཡང་ཚུལ་
ཁྲིམས་ལ་རག་ལས་པས་དེ་བསྟན་ཏོ། །ཞེས་སོ། །
 དེས་ན་དྲན་ཤེས་བཞིན་གྱི་སྒོ་ནས་སེམས་སྲུང་བའི་ཚུལ་ཁྲིམས་འཆད་པ་ལ་ལྔ། བསླབ་པའི་ངོ་བོ་སེམས་སྲུང་
བ། དེའི་ཐབས་དྲན་པ་དང་ཤེས་བཞིན། དེའི་སྤྱོད་པ་ལ་བསླབ་པ། བསླབ་པ་ཕུན་སུམ་ཚོགས་བྱེད་ཀྱི་ཡན་ལག
སེམས་
།ཤེས་བཞིན་སྲུང་བའི་མཚན་ཉིད་མདོར་བརྗོད་པའོ། །དང་པོ་བསླབ་པའི་ངོ་བོ་སེམས་སྲུང་བལ་གསུམ།
བསྲུངས་པས་ཐམས་ཅད་བསྲུངས་བར་འགྱུར་བ། ཐམས་ཅད་སེམས་ལ་རག་ལས་པར་བསྟན་པ། དེས་ན་སེམས་སྲུང་
བ་ལ་འབད་པའོ། །དང་པོ་སེམས་བསྲུངས་པས་ཐམས་ཅད་བསྲུངས་བར་འགྱུར་བ ནི།
བསླབ་པ་སྲུང་བར་འདོད་པ་ཡིས། །
རབ་ཏུ་བསྒྲིམས་ནས་སེམས་སྲུང་སྟེ།
སེམས་འདི་སྲུང་བར་མ་བྱས་ན། །
བསླབ་པ་སྲུང་བར་ཡོང་མི་ནུས།།  །།
སེམས་ཀྱིས་གླང་པོ་ཡན་བཏང་བས། །
མནར་མེད་གནོད་པ་བྱེད་པ་ལྟར། །
གླང་ཆེན་མ་ཐུལ་མྱོས་པ་ཡིས། །
འདི་ན་དེ་འདྲའི་གནོད་མི་བྱེད།།  །།
ཀུན་ནས་དྲན་པའི་ཐག་པ་ཡིས། །
སེམས་ཀྱི་གླང་པོ་དམ་བཏགས་ན། །
འཇིགས་པ་ཐམས་ཅད་མེད་འགྱུར་ཞིང་། །
དགེ་བ་ཐམས་ཅད་ལག་ཏུ་འོང་།།  །།
སྟག་དང་སེང་གེ་གླང་ཆེན་དྲེད།
སྦྲུལ་དང་དགྲ་རྣམས་ཐམས་ཅད་དང་། །

 
   
སེམས་ཅད་དམྱལ་བའི་སྲུང་མ་དང་།
བྱད་མ་དེ་བཞིན་སྲིན་པོ་རྣམས།།  །།
སེམས་འདི་གཅིག་པུ་བརྟགས་པ་ཡིས། །
དེ་དག་ཐམས་ཅད་བཏགས་པར་འགྱུར། །
སེམས་འདི་གཅིག་པུ་བཏུལ་བ་ཡིས། །
དེ་དག་ཐམས་ཅད་ཐུལ་བར་འགྱུར།།  །།
ཞེས་གསུངས་ཏེ། ཚིགས་བཅད་དང་པོས་མདོར་བསྟན། གཉིས་པས་སེམས་མ་ཐུལ་བ་ཉེས་པའི་འབྱུང་ཁུངས་སུ་
བསྟན། གསུམ་པས་སེམས་ཐུལ་བ་ཡོན་ཏན་གྱི་འབྱུང་ཁུངས་སུ་བསྟན། དེ་ནས་གཉིས་ཀྱིས་སེམས་བཏུལ་བས་
འཇིགས་པ་ཐམས་ཅད་ཐུལ་བར་བསྟན་པའོ། །
འགྲེལ་ཆེན་ལས། དྲན་པ་དེ་ཉིད་ནི་ཐག་པ་དང་འདྲ་བ་སྟེ་འཆིང་བའི་ཐབས་ཡིན་པའི་ཕྱིར། ཀུན་ནས་ནི་རྣམ་པ་
ཐམས་ཅད་དུ་སྟེ་དམ་པ་མ་ཡིན་པའི་ཕྱོགས་ལ་འཇུག་པ་འགེགས་པའི་ཕྱིར་རོ། །སྟག་སོགས་ཀྱི་གནོད་པ་ཡང་ལས་
ཀྱིས་བསྐྱེད་ལ། ལས་ཀྱང་སེམས་ཡིན་ཏེ་སེམས་པ་ལས་ཡིན་ལ། ཞེས་གསུངས་ཤིང་།
ངག་དང་ལུས་ཀྱི་ལས་ཀྱང་སེམས་ཉིད་ཀྱིས་ཀུན་ནས་སློང་བའི་ཕྱིར། དེ་མེད་པར་དེ་དག་མི་འབྱུང་བས་བསམ་
པའི་ལས་ཞེས་བརྗོད་པའི་ཕྱིར།
ལས་ལས་འཇིག་རྟེན་སྣ་ཚོགས་སྐྱེས། །
ལས་ནི་སེམས་པ་དང་དེས་བྱས། །
སེམས་པ་ཡིད་ཀྱི་ལས་ཡིན་ཏེ། །
དེས་བསྐྱེད་ལུས་དང་ངག་གི་འོ། །ཞེས་སོ། །
གནོད་སེམས་མེད་ན་ནི་སུ་ཡང་གནོད་པ་མི་བྱེད་དེ།
འཇིག་རྟེན་ན་ནི་སྡིག་པའི་སེམས། །
མེད་ལ་སྡང་དང་འཇིགས་པ་མེད།
གང་གིས་སེམས་ནི་དབང་བྱས་པ།
དེ་ཡི་བདེ་བ་ཉམས་པ་མེད། །
དེའི་ཕྱིར་འདི་སྐད་དུ།

སེམས་དུལ་བ་ནི་ལེགས་པ་སྟེ།
སེམས་དུལ་བས་ནི་བདེ་བ་འཐོབ། །ཅེས་གསུངས་སོ། །ཞེས་སོ། །
གཉིས་པ་ཐམས་ཅད་སེམས་ལ་རག་ལས་པར་བསྟན་པ་ ལ་གཉིས། ཉེས་པ་ཐམས་ཅད་སེམས་ལ་རག་ལས་པ་
དང་། ཡོན་ཏན་ཐམས་ཅད་སེམས་ལ་རག་ལས་པའོ། །དང་པོ་ཉེས་པ་ཐམས་ཅད་སེམས་ལ་རག་ལས་པ་ནི།
འདི་ལྟར་འཇིགས་པ་ཐམས་ཅད་དང་། །
སྡུག་བསྔལ་དཔག་ཏུ་མེད་པ་ཡང་།
སེམས་ལས་བྱུང་བ་ཡིན་ནོ་ཞེས། །
ཡང་དག་གསུང་བ་ཉིད་ཀྱིས་བསྟན།།  །།
སེམས་ཅན་དམྱལ་བའི་མཚོན་ཆ་རྣམས། །
སུ་ཞིག་གིས་ནི་ཆེད་དུ་བྱས། །
ལྕགས་སྲེག་ས་གཞི་སུ་ཡིས་བྱས། །
མེ་སོགས་དེ་དག་གང་ལས་བྱུང་།།  །།
དེ་འདྲ་དེ་དག་ཐམས་ཅད་ཀྱང་། །
སྡིག་སེམས་བྱུང་བར་ཐུབ་པས་གསུངས། །
དེ་ལྟར་འཇིག་རྟེན་གསུམ་པོ་ན། །
སེམས་ལས་འཇིགས་པ་གཞན་འགའ་མེད།།  །།
ཅེས་གསུངས་ཏེ། ཚིགས་བཅད་དང་པོས་ལུང་དང་སྦྱར། ཚིག་རྐང་དྲུག་གིས་གནོད་པ་ཐམས་ཅད་སྡིག་སེམས་ཀྱི་
འཁྲུལ་སྣང་དུ་བསྟན། ཚིག་རྐང་གཉིས་ཀྱིས་དོན་བསྡུས་པའོ། །
དེ་ཡང་འགྲེལ་ཆེན་ལས། དངོས་པོའི་དེ་ཁོ་ན་ཉིད་གསུང་པའི་ཕྱིར་ཡང་དག་གསུང་པ་བཅོམ་ལྡན་འདས་ཀྱིས་
དཀོན་མཆོག་སྤྲིན་ལས། སེམས་ནི་ཆོས་ཐམས་ཅད་ཀྱི་སྔོན་དུ་འགྲོ་བ་སྟེ་སེམས་ཡོངས་སུ་ཤེས་ན་ཆོས་ཐམས་ཅད་
ཡོངས་སུ་ཤེས་པར་འགྱུར་རོ། །ཞེས་གསུངས་སོ། །གཞན་ཡང་།
འཇིག་རྟེན་སེམས་ཀྱིས་ཁྲིད་པ་སྟེ། །

 
 སེམས་ཀྱིས་སེམས་ནི་མི་མཐོང་ངོ་། 

དགེ་འམ་ཡང་ན་མི་དགེ་བའི། །
ལས་ནི་སེམས་ཀྱིས་གསོག་པར་བྱེད།
སེམས་ནི་མགལ་མེ་བཞིན་དུ་འཁོར། །
སེམས་ནི་རླབས་དང་འདྲ་བར་གཡོ།
སེམས་ནི་ནགས་ཀྱི་མེ་བཞིན་སྲེག།
སེམས་ནི་ཆུ་ཆེན་བཞིན་དུ་བསྐྱོད། །
ཅེས་གསུངས་ཏེ། དེ་ལྟར་ཉེ་བར་བརྟགས་པས་སེམས་ལ་དྲན་པ་ཉེ་བར་བཞག་ནས་གནས་ཏེ་སེམས་ཀྱི་དབང་དུ་
མི་འགྲོའོ། །འོན་ཀྱང་དེ་ཡི་དབང་དུ་སེམས་ཉིད་འགྲོ་བར་འགྱུར་ཏེ་དེའི་དབང་དུ་སེམས་གྱུར་པ་ན་ཆོས་ཐམས་ཅད་
དབང་དུ་གྱུར་པ་ཡིན་ནོ། །ཞེས་སོ། །སྡིག་སེམས་ཡིན་པར་ཐུབ་པས་གསུངས། །ཞེས་པ་ནི་དྲན་ཉེ་ལས།
སེམས་ནི་དགྲ་དང་དགྲ་ཆེན་ཏེ། །
སེམས་ལས་གཞན་པའི་དགྲ་མེད་དེ། །
གཙུབ་ཤིང་རང་གིས་རང་སྲེག་ལྟར། །
སེམས་ནི་རང་གི་སེམས་ཀྱིས་སྲེག །ཅེས་དང་།
འགྲོ་བ་རྣམ་འབྱེད་ཀྱི་མདོ་ལས།
ལྕགས་ཀྱིས་གཞི་འབར་ཞིང་ཚ། །
འབར་བའི་མེ་ལྕེས་ཀུན་ནས་ཁྱབ། །
ལྕགས་ཀྱི་སོག་ལེ་རྣོན་པོ་ཡིས། །
ལུས་གཅིག་ཆ་ཤས་བརྒྱར་གཤེག་པ། །
ལུས་ངག་ཡིད་ཀྱི་སྡིག་པ་ཅན།
རྣམས་ཀྱི་སེམས་ལས་བྱུང་བ་ཡིན། །ཞེས་དང་།
རྡོ་རྗེ་སྙིང་པོའི་མདོར། འཇམ་དཔལ་སེམས་ཅན་དམྱལ་བ་པ་རྣམས་ནི་ཡོད་པ་མ་ཡིན་པ་ལ་བྱིས་པ་སོ་སོའི་སྐྱེ་བོ་
རྣམས་ཀྱི་ཕྱིན་ཅི་ལོག་གིས་བསྒྲུབས་ཏེ་རང་རང་གི་རྣམ་པར་རྟོག་པ་ལས་བྱུང་བའོ། །ཞེས་དང་། ས་བཅུ་པའི་མདོར།


ཀྱེ་རྒྱལ་བའི་སྲས་དག་ཁམས་གསུམ་པོ་འདི་དག་ནི་སེམས་ཙམ་མོ། །ཞེས་སོ། །
ལྕགས་བསྲེགས་ས་གཞི་སུ་ཡིས་བྱས། །ཞེས་སོགས་ནི་རིགས་པས་ཀྱང་སྒྲུབ་བཞེད་པ་སྟེ། སྡིག་སེམས་ཀྱི་
འཁྲུལ་སྣང་མ་གཏོགས་རང་བཞིན་གྱིས་དེ་ལྟ་བུ་ཞིག་ཡོད་ན་གོང་དུ་མནར་མེད་ཀྱི་མེ་ལ་རི་རབ་ཀྱང་བྱ་སྒྲོ་བསྲེགས་
པའི་ཚོད་ལས་མི་འབྱུང་བར་བསྟན་པ་ལྟར་ས་ཆེན་པོ་འདི་སྐད་ཅིག་གིས་ཀྱང་ཅིས་མི་སྲེག ཡང་དེ་དང་ཉེ་བ་ཉིད་དུ་
གྲང་བའི་དམྱལ་བའི་ཁྱག་རོམ་གྱི་གཞི་ཇི་ལྟར་གནས། མེ་ནི་བུད་ཤིང་ལ་བལྟོས་ན་དེའི་བུད་ཤིང་གང་ཞིག་ཅེས་རྣམ་
པར་དཔྱད་པའོ། །
དེས་ན་ཕྱི་རོལ་པ་རྣམས་ཚངས་པའི་ལུང་གིས་གྲུབ་པར་སྨྲ་བ་ལྟ་བུ་མ་ཡིན་ཏེ། འདི་ནི་སོ་སོ་ཡང་དག་པའི་
རིག་ངོར་ཡང་སྡིག་སེམས་ཀྱི་སྣང་བ་མེད་བཞིན་དུ་སྣང་བ་ཁོ་ན་ལས་གཞན་ཅི་ཡང་མ་ཡིན་ནོ། །
གཉིས་པ་ཡོན་ཏན་ཐམས་ཅད་སེམས་ཡིན་པར་བསྟན་པ་ནི། སྤྱིར་ཚིགས་བཅད་དགུ་སྟེ། དེ་ལ་ཡང་ཕ་རོལ་ཏུ་ཕྱིན་པ་
དྲུག་པོ་རེ་རེ་ཞིང་སེམས་ཡིན་པར་སྟོན་ཏེ།  དེ་ཡང་སྦྱིན་པ་སེམས་ལས་གཞན་མ་ཡིན་པ་ནི།
གལ་ཏེ་འགྲོ་བ་དབུལ་བོར་བས། །
སྦྱིན་པའི་ཕ་རོལ་ཕྱིན་ཡིན་ན།
ད་དུང་འགྲོ་བཀྲེན་ཡོད་ན་སྔོན། །
སྐྱོབ་པ་ཇི་ལྟར་ཕ་རོལ་ཕྱིན།།  །།
བདོག་པ་ཐམས་ཅད་འབྲས་བཅས་ཏེ།
སྐྱེ་བོ་ཀུན་ལ་གཏོང་སེམས་ཀྱིས། །
སྦྱིན་པའི་ཕ་རོལ་ཕྱིན་གསུངས་ཏེ། །
དེ་ལྟས་དེ་ནི་སེམས་ཉིད་དོ།།  །།
ཞེས་གསུངས་ཏེ། འགྲོ་བ་ཐམས་ཅད་དབུལ་བ་དང་བྲལ་བར་བྱས་པ་སྦྱིན་པའི་ཕར་ཕྱིན་རྫོགས་པའི་ཚད་དུ་ཁ་ཅིག་
གིས་སྨྲས་སོ། །འོ་ན་སྔོན་བྱོན་གྱི་སངས་རྒྱས་ཐམས་ཅད་ཀྱིས་སྦྱིན་པའི་ཕར་ཕྱིན་མ་རྫོགས་པར་ཐལ་ཏེ། ད་དུང་འགྲོ་
བ་དབུལ་པོ་སྣང་བའི་ཕྱིར། ཞེས་བཀག་ནས་འོ་ན་ཅི་ཞེ་ན། སེར་སྣ་དང་བྲལ་བས་བདོག་པ་ཐམས་ཅད་ཆགས་མེད་
དུ་ཐམས་ཅད་ལ་ཐམས་ཅད་དུ་གཏོང་བའི་བློ་ནི་སྦྱིན་པའི་ཕར་ཕྱིན་གྱི་མིང་དུ་འཇོག་སྟེ། དཀོན་མཆོག་སྤྲིན་ལས།
སྦྱིན་པའི་ཕ་རོལ་ཏུ་ཕྱིན་པ་གང་ཞེ་ན། བདོག་པ་ཐམས་ཅད་འབྲས་བུ་དང་བཅས་ཏེ་གཞན་ལ་བཏང་བར་སེམས་པའོ།
།ཞེས་དང་། ཡེ་ཤེས་རྨད་དུ་བྱུང་བའི་མདོ་ལས། གཏོང་བའི་སེམས་ཀུན་ཏུ་བསྟེན་པ་དང་གོམས་པར་བྱེད་པ་དང་ལན་

  

མང་དུ་བྱེད་ན་སྦྱིན་པ་ཡོངས་སུ་རྫོགས་པར་འགྱུར་རོ། །ཞེས་སོ། །
 ཚུལ་ཁྲིམས་སེམས་ཡིན་པ་ནི།
ཉ་ལ་སོགས་པ་གང་ཞིག་ཏུ། །
དེ་དག་གསོད་མི་འགྱུར་བར་བསྐྲད། །
སྤོང་བའི་སེམས་ནི་ཐོབ་པ་ལས། །
ཚུལ་ཁྲིམས་ཕ་རོལ་ཕྱིན་པར་བཤད།།  །།
ཅེས་གསུངས་ཏེ། གཞན་གནོད་གཞི་བཅས་མི་བྱའོ་སྙམ་པའི་སྤོང་སེམས་ལ་ཚུལ་ཁྲིམས་སུ་བཤད་དེ། ཚུལ་ཕྱིན་
གང་ཞེ་ན། གཞན་ལ་འཚེ་བ་སྤོང་བའི་སེམས་པའོ། །ཞེས་དང༌། སྔ་མ་ལྟར་སྤོང་བའི་སེམས་ཀུན་ཏུ་བསྟེན་པ་དང་
གོམས་པ། ཞེས་སོགས་སོ། །དེས་ན་ཕ་རོལ་ལ་ཕན་པར་གྱུར་ཀྱང་རུང་མ་གྱུར་ཡང་རུང་རང་ཉིད་ཀྱིས་ཕན་པར་
བསམས་པའི་ཆ་ནས་དགེ་བར་འཇོག་པ་སྟེ། དཔེར་ན་ཉ་གསོད་ས་ནས་ཕྱུང་སྟེ་ཆུ་བོ་གཞན་དུ་བཞག་པ་ཙམ་ལ་སྲོག་
ཐར་བར་བྱས་པའི་དགེ་བར་འཇོག་མོད་ཀྱང་དེ་སླར་མི་གསོད་པར་ནི་མ་ངེས་ཏེ་དུད་འགྲོ་རྣམས་ནི་དགྲ་བོ་ཁོ་ནའི་
ཁྲོད་ན་རྟག་པར་གནས་པ་དང༌། ཆུ་ནང་ན་གནས་པའི་ཕྱིར་དང་། ཆུ་སྲིན་དང༌། སྲམ་དང་ཉ་ལ་སོགས་པ་ཡང་གཅིག་
གི་དགྲ་གཅིག་ཡིན་པས་སོ། །
ཉན་ཐོས་ཀྱི་སྡོམ་པ་ལའང་སྲོག་གཅོད་སྤོང་བ་ལྟ་བུ་ཡུལ་སེམས་ཅན་ཐམས་ཅད་ལས་འཐོབ་པར་འཆད་ལ།
འདི་ཡང་བདག་གིས་སུ་ཡང་བསད་པར་མི་བྱའོ་སྙམ་པའི་བློར་ཟད་དེ་ལྷ་རྣམས་དང་ཁམས་གོང་གི་འགྲོ་བ་དང་སྤྱོད་
ཡུལ་མི་མཚུངས་པའི་འགྲོ་བ་རྣམས་གསོད་པ་ལྟ་ཞོག་བདག་གིས་བལྟར་ཡང་མེད་མོད་ཀྱང་དེ་དག་ཡང་བསད་པར་
མི་བྱའོ་སྙམ་པའི་བློ་དགོས་པའི་ཕྱིར་རོ། །
གལ་ཏེ་ཚུལ་ཁྲིམས་སེམས་མ་ཡིན་ཏེ། སྡོམ་སྡོམ་མིན་བར་མ་ནི་བེམ་པོའི་དབྱེ་བར་བཤད་པའི་ཕྱིར་རོ་སྙམ་
ན། དེ་ནི་ཐེག་དམན་གྱི་གཞུང་ལས་ཡིན་གྱི་ཐེག་ཆེན་གྱི་ཚུལ་འདིར་དེ་དག་ལྟ་ཞོག་ཆོས་ཐམས་ཅད་ཀྱང་སེམས་
ལས་དོན་གཞན་མ་ཡིན་པ་ཁོ་ནའོ། །འགྲེལ་ཆེན་ལས། སྲོག་གཅོད་པ་ལ་སོགས་པ་ཁ་ན་མ་ཐོ་བ་ཐམས་ཅད་སྤོང་བའི་
སེམས་ཉིད་ནི་ཚུལ་ཁྲིམས་ཡིན་ཏེ་དེའི་རྟེན་དུ་གྱུར་པ་ཕྱི་རོལ་གྱི་ཡུལ་ཟློག་པའི་རང་བཞིན་ནི་མ་ཡིན་ནོ། །
གལ་ཏེ་བསད་པ་ལ་སོགས་པའི་ཡུལ་གྱི་དངོས་པོ་མེད་པས་དེ་གསོད་པ་ལ་སོགས་པ་མེད་པའི་ཕྱིར་ཚུལ་
ཁྲིམས་སུ་འགྱུར་རོ་ཞེ་ན། དེའི་ཚེ་ཉ་ལ་སོགས་པ་དང་གཞན་གྱི་བདོག་པ་དང་བུད་མེད་ལ་སོགས་པ་དེ་དག་གང་
དུ་མི་མཐོང་བར་འགྱུར་བར་བསྐྲད་པར་བྱ་སྟེ་གཞན་དུ་ན་དེ་དག་གསོད་པ་སོགས་པ་ལ་འཇུག་པས་ན་ཚུལ་ཁྲིམས་
སུ་མི་འགྱུར་རོ། །དེ་ལྟ་མ་ཡིན་པ་དེའི་ཕྱིར་དེ་དག་ཡོད་པ་རྣམས་ལ་ཡང་སྤོང་བའི་སེམས་ནི་འཐོབ་པ་སྟེ་སེམས་


ལྡོག་པར་ཡིད་ལ་བྱེད་པ་ནི་ཚུལ་ཁྲིམས་ཀྱི་ཕ་རོལ་ཏུ་ཕྱིན་པར་འདོད་དེ་དེའི་རང་བཞིན་རིག་པ་རྣམས་འདོད་དོ། །དེ་་
བས་ན་དེ་ཡང་སེམས་ཉིད་ཡིན་ནོ། །ཞེས་བྱུང་བས་ཡུལ་སྤོང་དགོས་སོ་ཞེས་ཟེར་བའི་ཕྱོགས་སྔ་མ་ཞིག་ཀྱང་བྱུང་
བར་སྣང་ལ། དེ་ལྟ་ན་སྲོག་གཅོད་པ་སྤོང་བའི་སྔོན་དུ་སེམས་ཅན་ཐམས་ཅད་མི་མཐོང་བའི་སར་སྐྱེལ་བའམ། ཡང་ན་
བདག་ཉིད་ཀྱི་མིག་འབྱིན་དགོས་པས་ཧ་ཅང་ཐལ་བ་ཞིག་གོ།
 བཟོད་པ་སེམས་ཡིན་པ་ནི།
སེམས་ཅན་མི་སྲུན་ནམ་མཁའ་བཞིན། །
དེ་དག་གཞོམ་གྱིས་ག་ལ་ལང་། །
ཁྲོ་བའི་སེམས་འདི་གཅིག་བཅོམ་ན། །
དགྲ་དེ་ཐམས་ཅད་ཆོམས་དང་འདྲ།།  །།
ས་སྟེང་འདི་དག་ཀོས་གཡོག་ཏུ། །
དེ་སྙེད་ཀོ་བས་ག་ལ་ལང་། །
ལྷམ་ཐིལ་ཙམ་གྱི་ཀོ་བས་ནི། །
ས་སྟེང་་ཐམས་ཅད་གཡོགས་དང་འདྲ།།  །།
དེ་བཞིན་ཕྱི་རོལ་དངོས་པོ་ཡང་། །
བདག་གིས་ཕྱིར་ཟློག་མི་ལང་གིས། །
བདག་གི་སེམས་འདི་ཕྱིར་ཟློག་བྱའི། །
གཞན་རྣམས་བཟློག་གོ་ཅི་ཞིག་དགོས།།  །།
ཞེས་གསུངས་ཏེ། དང་པོས་རང་རྒྱུད་ཀྱི་ཁྲོ་བ་འཇོམས་པ། གཉིས་པས་དཔེ་དང་། གསུམ་པས་དགྲ་ཐམས་ཅད་ཐུལ་
བར་འགྱུར་བའི་དོན་དང་སྦྱར་ནས་བསྟན་ཏོ། །
དེ་ཡང་གཞན་རྒྱུད་ཀྱི་ཁྲོ་བ་ཞི་བ་བཟོད་པའི་ཕར་ཕྱིན་ནོ་ཞེ་ན། འོ་ན་སྔོན་གྱི་སངས་རྒྱས་རྣམས་བཟོད་པའི་ཕར་
ཕྱིན་མ་བརྙེས་པར་འགྱུར་ཏེ་སེམས་ཅན་མི་སྲུན་པ་ད་དུང་རབ་ཏུ་མང་བའི་ཕྱིར། དེས་ན་རང་རྒྱུད་ཀྱི་ཁྲོ་བ་ཆོམས་
པ་བཟོད་ཕྱིན་ཡིན་ཏེ། བཟོད་ཕྱིན་གང་ཞེ་ན། སེམས་ཀུན་ནས་མནར་སེམས་པ་དང་བྲལ་བའོ། །ཞེས་སོ། །དཔེར་ན་
ཚེར་མ་ལས་སྐྱོབ་པའི་ཕྱིར་ས་སྟེང་ཀོ་བས་གཡོག་གིས་མི་ལང་མོད་ཀྱང་། ལྷམ་ཐིལ་གྱི་ཀོ་བས་ཚེར་མ་དེ་ཐམས་
ཅད༌ལས༌སྐྱོབ༌ནུས༌པས༌ས༌སྟེང་ཀོ༌བས་གཡོགས་པ་དང་འདྲ་བའི་དོན་གྲུབ་པའི་ཕྱིར། དེ་བཞིན་དུ་གཞན་རྒྱུད་ཀྱི་

 
ཁྲོ་བ་མཐའ་དག་བདག་གིས་ལྡོག་མི་ནུས་ཀྱི་དེའི་ཚེ་རང་རྒྱུད་ཀྱི་ཁྲོ་བ་ཁོ་ན་ཟློག་པར་བྱ་ལ། རང་རྒྱུད་ཀྱི་ཁྲོ་བ་ཞི་ན་
གཞན་ཟློག་པར་བྱ་བ་མེད་དོ། །
འགྲེལ་ཆེན་ལས་ནི། གཞན་གནོད་པ་བྱེད་པ་ལ་སོགས་པ་ཡོད་ནའང་སེམས་འཁྲུག་པ་མེད་པ་ཉིད་ནི་བཟོད་པ་
ཡིན་ནོ། །ཁྲོ་བ་ལས་སེམས་ལོག་པ་ཉིད་དགྲ་ཐམས་ཅད་བསད་པ་དང་འདྲ་སྟེ་དེས་གནོད་པར་མི་རྩི་བའི་ཕྱིར་དང་ཚེ་
རབས་གཞན་ལ་དགྲ་མི་འབྱུང་བའི་ཕྱིར་རོ། །ཞེས་ཀོ་བའི་དཔེ་བཤད་དོ། །
མདོར་ན་བྱང་ཆུབ་སེམས་དཔའ་ལ་ལུས་དང་ལོངས་སྤྱོད་ལ་བསྣུན་པ་དང་ཕྲོགས་པ་ལ་སོགས་པ་བྱས་ཀྱང༌།
དེ་ནི་བྱང་ཆུབ་སེམས་དཔའ་ལ་གནོད་པ་མ་ཡིན་ཏེ། ཆོས་ཐམས་ཅད་རྟེན་ཅིང་འབྲེལ་འབྱུང་གི་གཞན་གྱིར་ཤེས་པས་
གང་ཡང་བདག་གི་བར་མ་མཐོང་བའི་ཕྱིར་དང་། ལུས་ལོངས་སྤྱོད་ནི་སེམས་ཅན་ཐམས་ཅད་ལ་བྱིན་ཟིན་པས་ཁོ་རང་
དབང་བའི་རྫས་ལ་ཁོ་རང་བསྣུན་འཕྲོག་བྱེད་པ་ལྟར་མཐོང་བའི་ཕྱིར་དང༌། ཕན་གནོད་ནི་བྱིས་པ་རྣམས་བྱེ་མའི་ཁང་
བུ་ལ་ཞེན་པས་དིབ་ན་ངུ་བ་ལྟར་མཐོང་བས་ཆོས་ཐམས་ཅད་ནི་བཞད་གད་ཀྱི་གནས་ཙམ་དུ་ཤེས་པའི་ཕྱིར་དང་།
བདག་གིས་ཆེད་དུ་སྦྱིན་པར་བྱ་བ་ཡིན་ན་ཁོ་རང་གིས་བླངས་པ་ནི་ཤིན་ཏུ་ལེགས་པའི་ཕྱིར་དང་། བཟོད་པའི་དགེ་
བའི་བཤེས་གཉེན་དུ་ཤེས་པའི་ཕྱིར་དང་། ལུས་ལོངས་སྤྱོད་སོག་མའི་ཕུང་པོ་ལྟ་བུ་ལས་བཟོད་པའི་ཕ་རོལ་ཏུ་ཕྱིན་པ་
ཡིད་བཞིན་གྱི་ནོར་བུ་ལྟ་བུ་འགྲུབ་པས་ཕན་པའི་རབ་ཏུ་མཐོང་བའི་ཕྱིར་དང༌། བཟོད་པ་སྒོམས་ཤིག་ཅེས་སྟོན་པ་ཙམ་
ལས་བཟོད་པ་ལ་དངོས་སུ་སྦྱོར་བ་འདི་ལྟ་བུ་བླ་མས་ཀྱང་མི་ནུས་པའི་ཕྱིར་རོ། །
དེས་ན་བྱང་ཆུབ་སེམས་དཔའ་ལ་གནོད་པ་ནི་ཁྲོ་བ་དང་འཁྲུག་པ་ཉིད་ཡིན་ལ་དེ་ནི་བདག་རྒྱུད་ལས་སྐྱེ་བ་ཡིན་
གྱི་གཞན་ལས་མི་འབྱུང་བས་རྐྱེན་ཅིས་ཀྱང་བདག་རྒྱུད་ལ་ཁྲོ་འཁྲུག་གི་སྐབས་མི་འབྱེད་པ་སྟེ། སྐྱེས་རབས་ལས།
བྱང་ཆུབ་སེམས་དཔའ་ནགས་སུ་འགྲོ་བ་ན་བུད་མེད་རིན་པོ་ཆེ་ཡང་ཞམ་རིང་དུ་འབྲངས་ཏེ་མ་ཟློག་པས་ཕན་ཚུན་ན་
སྡོད་པ་རྒྱལ་པོ་ཞིག་གིས་མཐོང་སྟེ་ཆགས་པས་དབྲོག་པར་ཡང་འདོད། དྲང་སྲོང་གི་དམོད་པས་ཀྱང་འཇིགས། འདི་
འདི་ལ་ཆགས་ན་དམོད་པ་མི་འགྲུབ་བོ་སྙམ་དུ་ཡང་བྱེད་པས་བགམ་པའི་ཕྱིར། ཁྱོད་བུད་མེད་རིན་པོ་ཆེ་འདི་ལྟ་བུ་
དང་དགོན་པར་གནས་པ་མི་རིགས་ཏེ་འདི་ལ་འགའ་ཞིག་གིས་གཙེས་ན་བདག་ལ་ཡང་གྲགས་པ་མ་ཡིན་པར་འགྱུར་
རོ། །ཞེས་སྨྲས་པ་ན། རྒྱལ་པོ་ཆེན་པོ་དེ་ཡང་མད་ན། འོན་ཀྱང་།
བདག་ལ་གནོད་པ་བྱེད་པ་འདིར་འོངས་ན།
ས་རྡུལ་སྟུག་པོ་ཆར་པས་མནན་པ་བཞིན།།
བདག་ཉིད་གསོན་བཞིན་དེ་ནི་ཡོང་མི་བཏང་། །
ཞེས་ཞེ་སྡང་ལ་བསམས་ཏེ། དེ་སྐད་སྨྲས་པས། རྒྱལ་པོས་འཕྲོག་པ་པོ་ལ་དེ་སྐད་ཟེར་བར་གོ་ནས་འདི་ལ་དམོད་པ་
མེད་དོ་སྙམ་ནས་ཁྱེར་ཏེ་སླར།


ཉོན་མོངས་མ་དེ་མཐོང་བཞིན་ཁྱེར་གྱུར་གྱིས། 

དཀའ་ཐུབ་བསགས་པའི་ནུས་པ་ད་སྟོན་ཅིག །
ཟེར་བ་ན། བྱང་ཆུབ་སེམས་དཔའས།
བདག་གིས་ཁས་འཆེས་དོན་མེད་མ་ཡིན་ཏེ། །
བདག་ལ་གནོད་པར་བྱེད་པ་འདིར་བྱུང་ཡང་། །
བདག་ཉིད་གསོན་བཞིན་དེ་ནི་ཡོང་མ་བཏང་། །
ཞེས་ཞེ་སྡང་གི་ཉེས་པ་བརྗོད་པས་རྒྱལ་པོ་དུལ་ཏེ་སློབ་མར་གྱུར་པ་ལྟ་བུ་སྟེ། བདག་རྒྱུད་ལས་སྐྱེས་པའི་ཁྲོ་འཁྲུག་
སོགས་ལ་གནོད་པར་འཇོག་གི། ཕྱི་རོལ་གྱི་གང་ཟག་དང་། རྐྱེན་གཞན་ལ་ནི་གནོད་པ་ཞེས་མི་བྱའོ། །
 བརྩོན་འགྲུས་སེམས་ཡིན་པ་ནི།
སེམས་གསལ་གཅིག་སྐྱེད་འབྲས་བུ་གང་། །
ཚངས་ལ་སོགས་པ་ཡིན་པ་ལྟར། །
ལུས་ངག་བཅས་པའི་འབྲས་བུ་ཡང་། །
སྤྱོད་པ་ཞན་པས་དེ་ལྟ་མིན། །  ། །
ཞེས་གསུངས་ཏེ། མྱང་འདས་ཀྱི་མདོར། མ་སྨད་གཉིས་ཆུས་ཁྱེར་བ་ན་གཅིག་ལ་གཅིག་བྱམས་པ་དང་ལྡན་པས་དེ་མ་
ཤི་ན་རུང་སྟེ་སྙམ་པའི་ངང་དུ་ཚེའི་དུས་བྱས་པས་གཉིས་ཀ་ཚངས་པར་སྐྱེས་པ་ལྟ་བུ་སྟེ། སེམས་གསལ་བ་སྐད་ཅིག་
མ་གཅིག་གི་འབྲས་བུ་ཡང་དེ་ལྟ་བུ་ཡིན་ལ། སེམས་ཀྱིས་ལེགས་པར་མ་ཟིན་པའི་སྤྱོད་པས་ནི་འབྲས་བུ་འབྱིན་དཀའ་
བའོ། །དེས་ན་དགེ་བ་ལ་སྤྲོ་ཞིང་བརྩོན་པའི་བློ་ལ་བརྩོན་འགྲུས་སུ་བྱས་པ་སྟེ། བརྩོན་གང་དགེ་ལ་སྤྲོ་བའོ། །ཞེས་
འཆད་པར་འགྱུར་རོ།
 བསམ་གཏན་སེམས་ཡིན་པ་ནི།
བཟླས་བརྗོད་དང་ནི་དཀའ་ཐུབ་ཀུན། །
ཡུན་རིང་དུས་སུ་སྤྱད་བྱས་ཀྱང་།
སེམས་གཞན་གཡེངས་པས་བྱས་པ་ནི། །

 
  

 

 
དེ་ཉིད་རིག་པས་དོན་མེད་གསུངས།།  །།
ཞེས་གསུངས་ཏེ། དགེ་བ་ལ་སེམས་རྩེ་གཅིག་པ་ལ་བསམ་གཏན་དུ་གསུངས་ཀྱི་སེམས་ཡན་པར་བཏང་བའི་ལུས་
ངག་གི་སྤྱོད་པ་ནི་དོན་མེད་པ་སྟེ། ཡུམ་ལས། སེམས་གཡེངས་པས་ནི་བདག་གི་དོན་ཡང་འགྲུབ་པར་མི་འགྱུར་ན་
གཞན་གྱི་དོན་ལྟ་ཅི་སྨོས། དེའི་ཕྱིར་སེམས་གཡེང་བའི་གོ་སྐབས་ནི་འགའ་ཙམ་ཡང་དབྱེ་བར་མི་བྱའོ། །ཞེས་སོ། །
 ཤེས་རབ་སེམས་ཡིན་པ་ནི།
གང་གིས་ཆོས་ཀྱི་དོན་པོ་མཆོག།
སེམས་ཀྱི་གསང་འདི་མ་ཤེས་ན། །
བདེ་འཐོབ་སྡུག་བསྔལ་གཞོམ་འདོད་ཀྱང་། །
དེ་དག་དོན་མེད་གྱི་ནར་འཁྱམས།།  །།
ཞེས་གསུངས་ཏེ། ཆོས་ཐམས་ཅད་སེམས་ཀྱི་རྗེས་སུ་འབྲང་བའི་ཕྱིར་ཆོས་ཀྱི་གཙོ་བོའོ། །རྟག་ཏུ་འགྲོགས་ཀྱང་
རྟོགས་པར་དཀའ་ཞིང་ཐོས་བསམ་སྒོམ་པའི་ཤེས་པས་མི་ཕིགས་ལ་རང་གིས་རང་རྟོགས་པ་ན་འདི་ཙམ་དུ་ཟད་
ན། ཅིའི་ཕྱིར་སྔོན་ནས་མི་རྟོགས་སྙམ་པའི་བློ་སྐྱེ་བར་འགྱུར་བས་ན་སེམས་ཀྱི་གསང་ཞེས་བྱའོ། །འདི་ཞེས་བྱ་བ་ནི་
སྐབས་དེར་སློབ་དཔོན་ཉིད་ཀྱིས་ཇི་ལྟར་གཟིགས་པའི་དོན་འདི་ལྟ་བུ་ཞེས་པ་སྟེ་འདི་ཚིག་ད་ལྟ་བ་ལ་འཇུག་པས་སོ།
།འདི་མ་ཤེས་པའི་ལམ་ཐམས་ཅད་ནི་ཀུན་རྫོབ་ཁོ་ནར་ཟད་པས་འཇིག་རྟེན་ལས་འདའ་མི་ནུས་པའི་དོན་ཏོ། །འགྲེལ་
ཆེན་དུ། སེམས་བྱིས་པ་རྣམས་ཀྱི་སྤྱོད་ཡུལ་མ་ཡིན་པའི་ཕྱིར་གསང་བའོ། །ཞེས་སོ། །འདི་མ་ཤེས་ན་དོན་མེད་དུ་གྱི་
ནར་ཇི་ལྟར་འཁྱམ་ཞེ་ན། ཕྱི་རོལ་པ་རྣམས་ཀྱིས་མེ་ལྔ་བསྟེན་པ་སོགས་དཀའ་སྤྱད་བརྒྱ་ཕྲག་མང་པོ་བྱེད་མོད་དེ་ངལ་
བ་འབྲས་བུར་ཟད་པའི་ཕྱིར་རོ། །
 དེས་ན་སེམས་སྲུང་བ་ལ་འབད་པར་སྟོན་པ་ནི།
དེ་ལྟས་བདག་གི་སེམས་འདི་ནི། །
ལེགས་བཟུང་ལེགས་པར་སྲུང་བར་བྱ། །
སེམས་སྲུང་བརྟུལ་ཞུགས་མ་གཏོགས་པ།།
བརྟུལ་ཞུགས་མང་པོས་ཅི་ཞིག་བྱ།། །།



མ་གྲངས་གྲོལ་བའི་ཁྲོད་གནས་པས། 
བསྒྲིམས་ཏེ་རྨ་ཡི་བག་བྱེད་བཞིན།
སྐྱེ་བོ་ངན་ཁྲོད་གནས་པས་ཀྱང་། །
སེམས་ཀྱི་རྨ་ནི་རྟག་ཏུ་སྲུང་།།  །།
རྨ་ཡི་སྡུག་བསྔལ་ཆུང་ངུ་ཡིས།
སྐྲག་པའང་རྨ་ཡི་བག་བྱེད་ན། །
བསྡུས་འཇོམས་རིས་འཇོམས་སྐྲག་པ་ཡིས། །
སེམས་ཀྱི་རྨ་ལྟ་ཅིས་མི་སྲུང་།།  །།
སྤྱོད་པ་འདི་འདྲས་གནས་བྱེད་ན། །
སྐྱེ་བོ་ངན་པའི་ཁྲོད་གནས་སམ། །
བུད་མེད་ཁྲོད་ན་གནས་ཀྱང་རུང་། །
སྡོམ་བརྩོན་བརྟན་པ་ཉམས་མི་འགྱུར།། །།
བདག་གི་རྙེད་དང་བཀུར་སྟི་དང་། །
ལུས་དང་འཚོ་བ་མེད་སླ་ཞིང་། །
དགེ་བ་གཞན་ཡང་ཉམས་སླ་ཡི། །
སེམས་ནི་ནམ་ཡང་ཉམས་མི་བྱ།།  །།
ཞེས་གསུངས་ཏེ། དེ་ཡང་ཚིགས་བཅད་དང་པོས་སེམས་སྲུང་བ་མ་གཏོགས་བྱ་བ་གཞན་མེད་པར་བསྟན། གཉིས་
པས་སྲུང་ཚུལ་དང་། གསུམ་པས་དེའི་འཐད་པ་བསྟན། བཞི་པས་དེ་ལྟར་སྤྱོད་པ་ལ་ཉེས་པས་གླགས་མི་རྙེད་པ་དང་།
ལྔ་པས་ལུས་སྲོག་དང་དགེ་བ་གཞན་བློས་བཏང་ནས་སེམས་སྲུང་དགོས་པར་བསྟན་ཏོ། །
དེས་ན་རང་གི་སེམས་སྲུང་བ་ལས་གཞན་པའི་བརྟུལ་ཞུགས་ཅི་ཡང་བརྩམ་པར་མི་བྱ་སྟེ། སྡོང་རྒྱན་ལས། བྱང་
ཆུབ་སེམས་དཔའི་སྤྱོད་པ་ཐམས་ཅད་ནི་རང་གི་སེམས་ལ་བསྟེན་ཏོ། །ཞེས་དང་། འགྲེལ་ཆེན་དུ། ཆོས་ཡང་དག་པར་
སྡུད་པའི་མདོ་དྲངས་པ། བྱང་ཆུབ་སེམས་དཔའ་རྣམ་པར་གནོན་པའི་བློ་གྲོས་ཀྱིས་གསོལ་པ། ཆོས་ཆོས་ཞེས་དགྱི་
བའི་ཆོས་གང་ལགས་པ་དེ་ནི་ཡུལ་ན་མི་གནས་ཕྱོགས་ན་མི་གནས་ཏེ་གཞན་དུ་ན་ཆོས་རང་གི་སེམས་ལ་རག་ལས་
པ་ནི་མ་གཏོགས་སོ། །དེ་ལྟ་བས་ན་བདག་གིས་རང་གི་སེམས་ཤིན་ཏུ་བཟུང་བ་དང་ཤིན་ཏུ་སྦྱངས་ཏེ་མཐར་ཐུག་
སེམས་ཐུལ་བ་དང་མཉམ་པར་བརྩམས་པ་དང་ཚར་བཅད་པར་བྱའོ། །དེ་ཅིའི་ཕྱིར་ཞེ་ན། སེམས་གང་ན་མཆིས་པ་དེ་

 

 
ན་ཡོན་ཏན་དང་ཉེས་པ་རྣམས་མཆིས་ཀྱི། སེམས་མ་མཆིས་པ་ལ་ནི་ཡོན་ཏན་དང་ཉེས་པ་རྣམས་མ་མཆིས་ཏེ། །དེ་ལྟ་
བས་ན་བྱང་ཆུབ་སེམས་དཔས་ཉེས་པ་རྣམས་ལས་སེམས་ཟློག་ནས་ཡོན་ཏན་རྣམས་ལ་འཇུག་སྟེ་དེ་ལྟ་བས་ན་ཆོས་
ནི་སེམས་ལ་རག་ལས། བྱང་ཆུབ་ནི་ཆོས་ལ་རག་ལས་ཞེས་དགྱིའོ། །ཞེས་སོ། །
མ་གྲངས་པ་ནི་རླངས་པ་མ་ཡོལ་བ་ལྟ་བུ་སྟེ་ཤེད་མ་བྱེ་བའི་དོན་གྱི་བརྡ་རྙིང་ཡིན་ལ། གྲོལ་བ་ནི་བྱུང་རྒྱལ་ཏུ་
བག་མེད་པར་སྤྱོད་པས་མི་སྲུན་པའི་དོན་ཏེ། སྐྱེས་བུ་རྨ་ཅན་ཞིག་བྱིས་པ་རྩེ་བའི་ཁྲོད་ན་གནས་ན་དེ་དག་གིས་ནི་
འདིའི་རྨ་ལ་གནོད་ན་མི་རུང་ངོ་ཞེས་མི་བསམ་པར་བྱུང་རྒྱལ་དུ་རྩེ་བས་ན་བདག་ཉིད་རང་གིས་རྨའི་ཟོན་གྱི་བག་བྱེད་
དགོས་པ་ལྟར། རང་བཞིན་གྱིས་ཐོག་མེད་ནས་མ་གྲངས་ཤིང་གྲོལ་བའི་སེམས་ཅན་ཁྱད་པར་སྙིགས་མ་ལས་ཆེས་
སྙིགས་པ་འདི་ལྟ་བུའི་དུས་ཀྱི་སེམས་ཅན་གྱི་ནང་ན་གནས་པས་སེམས་ཀྱི་རྨ་སྲུང་བའི་བརྩོན་པ་དཔེ་བས་ཀྱང་བརྒྱ་
འགྱུར་གྱིས་ལྷག་པ་བྱེད་དགོས་ཏེ། ལུས་ཀྱི་རྨ་ནི་རང་བཞིན་གྱིས་ཀྱང་འཚོ་བ་དང་ཤིན་ཏུ་འཇིགས་པ་ཆེ་ཡང་ཤི་
ནས་མི་གནོད་ལ། སེམས་ཀྱི་རྨ་ནི་འཚོ་བར་དཀའ་ཞིང་སྐྱེ་བ་ཐམས་ཅད་དུ་རྗེས་སུ་འབྲང་བས་དམྱལ་བ་ལ་སོགས་
པར་འཕེན་པའི་ཕྱིར་རོ། །སྤྱོད་པ་འདིས་ནི་ཞེ་སྡང་གི་ཡུལ་དགྲ་དང་ཆགས་ཡུལ་བུད་མེད་ཀྱི་ནང་སོགས་གང་ན་
གནས་ཀྱང་ཆགས་སྡང་གི་ཉེས་པས་མི་གོས་པ་པདྨ་འདམ་ན་གནས་པ་ལྟ་བུར་འགྱུར་ལ། དེས་ན་སེམས་ལ་མི་ཕན་
པའི་དགེ་བར་སྣང་བའང་དོར་ཏེ་སེམས་སྲུང་ན་ལུས་སྲོག་དང་རྙེད་བཀུར་ལྟ་ཅི་སྨོས་ཏེ་ཐམས་ཅད་དོར་ནས་སེམས་
སྲུང་བ་ཁོ་ན་ལ་འདེམས་ཅིག་པའོ། །
གཉིས་པ་དེའི་ཐབས་དྲན་པ་དང་ཤེས་བཞིན་ལ་གསུམ། མདོར་བསྟན། དྲན་ཤེས་མེད་པའི་སྐྱོན་ལྔ་བཤད། དྲན་
པ་སྲུང་ཚུལ་ལོ། །དང་པོ་མདོར་བསྟནནི།
སེམས་སྲུང་འདོད་པ་རྣམས་ལ་ནི། །
དྲན་པ་དང་ནི་ཤེས་བཞིན་དག །
སྲོག་ལ་བབ་ཀྱང་སྲུངས་ཤིག་ཅེས། །
བདག་ནི་དེ་སྐད་འདོམས་པར་བྱེད།།  །།
ཅེས་གསུངས་ཏེ། སེམས་སྲུང་བའི་ཐབས་ཅི་ཞེ་ན། བྱང་ཆུབ་ཀྱི་སེམས་མི་བརྗེད་པའི་དྲན་པ་དང་གནང་བཀག་ལས་
སྤྱོད་ལམ་ཐམས་ཅད་དུ་མི་འདའ་བའི་ཤེས་བཞིན་འདི་གཉིས་ནི་སྲོག་ལ་བབ་ཀྱང་མ་ཉམས་པར་སྲུངས་ཤིག ཅེས་
ཞི་བའི་ལྷ་བདག་ནི་དེ་སྐད་འདོམས་པར་བྱེད་ཀྱི་འདི་ལས་གདམས་ངག་གཞན་གཉིས་པ་མེད་དོ། །ཞེས་པའི་དོན་ཅན་
ནོ། །འགྲེལ་ཆེན་ལས། ཡང་འདིར་གུས་པ་སྐྱེད་པར་བྱ་བའི་ཕྱིར་བསྟན་བཅོས་མཛད་པོས་སེམས་སྲུང་ཞེས་སོགས་
གསུངས་ཏེ། ཐལ་མོ་སྦྱར་ཏེ་གསོལ་བ་འདེབས་སོ། །ཅིའི་དོན་དུ་ཞེ་ན། དྲན་པ་དང་ཤེས་བཞིན་དག་སྟེ་དྲན་པ་འབའ་


 

ཞིག་ཀྱང་མ་ཡིན་ལ་ཤེས་བཞིན་འབའ་ཞིག་ཀྱང་མ་ཡིན་ནོ། །ཞེས་པ་སྟེ། དང་གི་དོན་དུ་ཕན་ཚུན་དུ་བལྟོས་པས་སོ། །
དེ་ལ་དྲན་པ་ནི།
གཙུག་ན་རིན་པོ་ཆེའི་མདོ་ལས། དྲན་པ་གང་གིས་ཉོན་མོངས་པ་ཐམས་ཅད་དྲན་པར་མི་འགྱུར་བ་དང་། བདུད་ལས་
ཐམས་ཅད་ཀྱི་སྐབས་མི་འབྱེད་པ་དང་། ལམ་ལོག་པའམ་ལམ་ངན་པར་མི་འགྲོ་བ་དང་། དྲན་པ་སྒོ་བ་ལྟ་བུར་གྱུར་པ་
གང་གིས་སེམས་དང་སེམས་ལས་བྱུང་བའི་ཆོས་མི་དགེ་བ་ཐམས་ཅད་ཀྱི་སྐབས་མི་འབྱེད་པ་འདི་ནི་ཡང་དག་པའི་
དྲན་པ་ཞེས་བྱའོ། །ཞེས་གསུངས་སོ། །
མདོར་ན་དྲན་པ་འདི་ཡིན་ཏེ་གནང་བ་དང་བཀག་པ་གཉིས་ཅི་རིགས་པར་དྲན་པ་ཞེས་བྱའོ། །གང་གི་ཕྱིར་དྲན་
པ་མ་བརྗེད་པའོ། །ཞེས་བསྟན་པ་ཡིན་ནོ། །ཤེས་བཞིན་ཡང་ཤེར་ཕྱིན་ལས་གསུངས་ཏེ་སྤྱོད་ན་ཡང་བདག་སྤྱོད་
དོ་ཞེས་རབ་ཏུ་ཤེས་སོ། །འགྲེང་ན་ཡང་བདག་འགྲེང་ངོ་། །འདུག་ན་ཡང་བདག་འདུག་གོ །ཉལ་ན་ཡང་བདག་ཉལ་
ལོ་ཞེས་རབ་ཏུ་ཤེས་སོ། །དེའི་ལུས་ཇི་ལྟ་ཇི་ལྟར་གནས་པར་གྱུར་པ་དེ་ལྟ་དེ་ལྟར་རབ་ཏུ་ཤེས་སོ། །ཞེས་སོགས་
གསུངས་ཏེ། ལུས་དང་སེམས་ཀྱི་གནས་སྐབས་ལ། །སོགས་ཀྱིས་འཆད་པར་འགྱུར་རོ། །ཞེས་བཤད་དོ། །
གཉིས་པ་དྲན་ཤེས་མེད་པའི་སྐྱོན་ལྔ་བཤད་པ་ ལ་ལྔ། དྲན་ཤེས་མེད་པའི་སྐྱོན་བྱ་བ་ལ་མཐུ་ཆུང་བ། ཁྱད་པར་
ཤེས་བཞིན་མེད་པའི་སྐྱོན་ཤེས་རབ་ཕུན་སུམ་ཚོགས་པར་མི་འགྱུར་བ། ཚུལ་ཁྲིམས་ཕུན་སུམ་ཚོགས་པར་མི་
འགྱུར་བ། བསགས་པའི་དགེ་བ་འཇིག་པ། མ་བསགས་པའི་དགེ་བ་མི་འགྲུབ་པའོ། །དང་པོ་ནི།
ནད་ཀྱིས་དཀྲུགས་པའི་མི་དག་ནི།
ལས་རྣམས་ཀུན་ལ་མཐུ་མེད་པ། །
དེ་བཞིན་རྨོངས་པས་སེམས་དཀྲུགས་པ། །
ལས་རྣམས་ཀུན་ལ་མཐུ་མེད་དོ།། །།
ཞེས་གསུངས་ཏེ། དྲན་ཤེས་མེད་པའི་རྨོངས་པས་ནི་བྱ་བ་གང་ཡང་མི་འགྲུབ་པའོ། །
གཉིས་པ་ཁྱད་པར་ཤེས་བཞིན་མེད་པའི་སྐྱོན་ཤེས་རབ་ཕུན་སུམ་ཚོགས་པར་མི་འགྱུར་བ་ ནི།
ཤེས་བཞིན་མེད་པའི་སེམས་ལྡན་པའི། །
ཐོས་དང་བསམ་དང་སྒོམ་པ་ཡང་། །
གློ་བརྡོལ་བུམ་པའི་ཆུ་བཞིན་དུ། །


དྲན་པ་ལ་ནི་དེ་མི་གནས།།  །།
ཅེས་གསུངས་ཏེ། བུམ་པ་གློ་བརྡོལ་བར་ཆུ་མི་གནས་པ་ལྟར་ཤེས་བཞིན་མེད་ན་ཐོས་བསམ་སྒོམ་པ་གང་ཡང་མི་
གནས་པའོ། །
གསུམ་པ་ཚུལ་ཁྲིམས་ཕུན་སུམ་ཚོགས་པར་མི་འགྱུར་བ་ནི།
ཐོས་ལྡན་དད་པ་ཅན་དང་ནི། །
བརྩོན་པ་ལྷུར་ལེན་དུ་མ་ཡང་། །
ཤེས་བཞིན་མེད་པའི་སྐྱོན་ཆགས་པས། །
ལྟུང་བའི་རྙོག་དང་བཅས་པར་འགྱུར།།  །།
ཞེས་གསུངས་ཏེ། ཤེས་བཞིན་མེད་ན་ཐོས་སོགས་ཡོད་ཀྱང་ལྟུང་བ་དང་བཅས་པར་འགྱུར་བའོ། །
བཞི་པ་བསགས་པའི་དགེ་བ་འཇིག་པ་ནི།
ཤེས་བཞིན་མེད་པའི་ཆོམ་རྐུན་དག །
དྲན་པ་ཉམས་པའི་རྗེས་འབྲངས་པས།།
བསོད་ནམས་དག་ནི་ཉེར་བསགས་ཀྱང་། །
རྐུན་པོས་ཕྲོགས་བཞིན་ངན་འགྲོར་འགྲོ། །།
ཞེས་གསུངས་ཏེ། ཤེས་བཞིན་མེད་ན་ཁོང་ཁྲོ་སོགས་སྐྱེ་ལ། དེས་དགེ་བ་འཇོམས་ཏེ། བསྐལ་པ་སྟོང་དུ་བསགས་པ་
ཡི། །ཞེས་འཆད་པར་འགྱུར་བའི་ཕྱིར།
ལྔ་པ་མ་བསགས་པའི་དགེ་བ་མི་འགྲུབ་པ་ ནི།
ཉོན་མོངས་ཆོམ་ཀུན་ཚོགས་འདི་ནི། །
གླགས་སྐབས་ཚོལ་བར་བྱེད་པ་སྟེ། །
གླགས་རྙེད་གྱུར་ན་དགེ་འཕྲོག་ཅིང་།།
བདེ་འགྲོའི་སྲོག་ཀྱང་འཇོམས་པར་བྱེད།། །།

 
ཅེས་གསུངས་ཏེ། བདག་རྒྱུད་ལ་གནས་པའི་ཉོན་མོངས་པ་ཆོམ་རྐུན་ལྟ་བུ་སྲུང་བ་ལ་ཤེས་བཞིན་གྱི་མེལ་ཚེ་ལས་
གཞན་མེད་པའི་ཕྱིར་རོ། །
གསུམ་པ་དྲན་པ་སྲུང་ཚུལ་ ནི།
དེ་བས་དྲན་པ་ཡིད་སྒོ་ནས། །
གུད་དུ་ནམ་ཡང་མི་བཏང་ངོ་། །
སོང་ནའང་ངན་སོང་གནོད་པ་དག །
དྲན་པར་བྱས་ཏེ་ཉེ་བར་བཞག།  །།
བླ་མ་དང་ནི་འགྲོགས་པ་དང་། །
མཁན་པོས་རྗེས་སུ་བསྟན་པ་དང་། །
འཇིགས་པས་སྐལ་ལྡན་གུས་བྱེད་ལ། །
དྲན་པ་བདེ་བླག་སྐྱེ་བར་འགྱུར།།  །།
སངས་རྒྱས་བྱང་ཆུབ་སེམས་དཔའ་དག །
ཀུན་ཏུ་ཐོགས་མེད་གཟིགས་པར་ལྡན། །
དེ་དག་ཐམས་ཅད་སྤྱན་སྔ་ན། །
བདག་ནི་རྟག་པར་གནས་སོ་ཞེས།།  །།
དེ་ལྟར་ངོ་ཚ་ཤེས་གུས་དང་། །
འཇིགས་བཅས་དྲན་པ་རྟག་ཏུ་བཞག །
དེས་ནི་སངས་རྒྱས་རྗེས་དྲན་པའང་། །
དེ་ལ་ཡང་དང་ཡང་དུ་འབྱུང་།། །།
གང་ཚེ་དྲན་པ་ཡིད་སྒོ་ནས། །
སྲུང་བའི་དོན་དུ་གནས་གྱུར་པ། །
དེ་ཚེ་ཤེས་བཞིན་འོང་འགྱུར་ཞིང་། །
སོང་བ་དག་ཀྱང་ཕྱིར་འོང་འགྱུར།།  །༎

 
 
ཞེས་གསུངས་ཏེ། ཚིགས་བཅད་དང་པོས་དྲན་པ་སྲུང་བ་དངོས་བཤད། གཉིས་པས་དྲན་པ་སྐྱེ་བའི་རྒྱུ་ལྔ་བཤད།
གསུམ་པ་དང་བཞི་པས་ཁྱད་པར་གུས་པ་དང་འཇིགས་པ་སྐྱེད་ཚུལ་བཤད། ལྔ་པས་དྲན་པ་བསྲུངས་ན་ཤེས་བཞིན་
རང་བཞིན་གྱིས་འོང་བར་བསྟན་ཏོ། །
དེ་ཡང་དགེ་བའི་དམིགས་པ་གང་ཡིན་པ་ལས་གཞན་དུ་མ་ཡེངས་པར་བྱས་ལ་ཅུང་ཟད་ཡེངས་ནའང་དེ་མ་ཐག་
ཏུ་ཚོར་བས་སླར་རྩེ་གཅིག་ཏུ་བསྡུ་བ་འདི་ནི་དྲན་པ་སྲུང་བ་དངོས་ཡིན་ལ། དགེ་བའི་བཤེས་གཉེན་ཚུལ་བཞིན་བསྟེན་
པ་དང་དེས་སེམས་འདུལ་བའི་གདམས་ངག་གི་གནད་རྗེས་སུ་བསྟན་པ་དང༌། དྲན་པ་ཉམས་པས་འཇིགས་པ་དང་།
རང་བཞིན་གྱིས་རྒྱུད་བཟང་པོ་གོམས་པ་སྐལ་བ་དང་ལྡན་པ་དང་། ལམ་ལ་གུས་པས་བརྩོན་པ་ལྷུར་བྱེད་པ་རྣམས་ལ་
ནི་དྲན་པ་བདེ་བླག་ཏུ་སྐྱེ་ཞིང་ཤེས་བཞིན་མི་ཉམས་པའི་རྒྱུའོ། །དེ་ལས་འཇིགས་པ་དང་གུས་པ་དེ་གང་ཞེ་ན། མིག་
ལྡན་གྱི་མདུན་ན་ལོང་བ་འཁོད་བ་ལྟར་སངས་རྒྱས་དང་བྱང་ཆུབ་སེམས་དཔའ་ཞིང་གངྒཱ་ཀླུང་གི་བྱེ་མ་སྙེད་ཀྱི་ཕ་རོལ་
དང་མདུན་གྱི་གཞི་འདི་ལ་གཟིགས་པ་དང་གསན་པ་དང་བསམ་པ་མཁྱེན་པ་ལ་རྒྱང་རིང་ཐུང་མི་མངའ་བ་ཏིང་ངེ་
འཛིན་ལས་མ་བཞེངས་པར་ཡང་ཤེས་བྱ་ཐམས་ཅད་ལ་ཡེ་ཤེས་འཇུག་པ་དེ་ཐམས་ཅད་ཀྱི་སྤྱན་སྔ་ན་བདག་རྟག་པར་
གནས་ལ་བདག་གི་བསམ་སྤྱོད་ཐམས་ཅད་དེ་རྣམས་ཀྱིས་ཇི་ལྟ་བར་གཟིགས་སོ། །ཞེས་འཇིགས་ཤིང་ངོ་ཚ་ཤེས་པ་
དང་དེ་རྣམས་དང་བསླབ་པ་ལ་གུས་པའི་དྲན་པ་དྲག་ཏུ་སྐྱེད་པའོ། །
དེ་ལྟར་བསྒྲུབས་ན་ནི་སངས་རྒྱས་ལ་དམིགས་པའི་བློ་དེ་ཉིད་ལ་སངས་རྒྱས་རྗེས་སུ་དྲན་པ་ཞེས་བྱ་བས་དེ་
ཉིད་རྟག་པར་འབྱུང་ཞིང་དྲན་པའི་ས་གཞི་བརྟན་པར་འགྱུར་ལ། གང་དྲན་པ་མ་ཉམས་པ་དེ་ཉིད་ལ་ཤེས་བཞིན་ཞེས་
མིང་དུ་འདོགས་པའི་ཕྱིར་དེ་ལྟ་བུ་ལ་ནི་ཤེས་བཞིན་དཀའ་བ་མེད་པར་སྐྱེའོ། །འགྲེལ་ཆེན་ལས་ནི། གུས་པ་ཞི་གནས་
ལ་སྦྱར་ཏེ། ཇི་སྐད་དུ། དྲན་པའི་རྒྱུ་ནི་གུས་པ་དྲག་པོ་ལས་སྐྱེའོ། །གུས་པ་ཡང་ཞི་གནས་ཀྱི་བདག་ཉིད་ཆེན་པོ་ཁོང་
དུ་ཆུད་ནས་ལྷུར་བླང་བ་ལས་སྐྱེ་ཞིང་ཡང་བླ་མ་དང་དམ་པའི་གྲོགས་དང་འགྲོགས་པ་དང་དེའི་གདམས་ངག་ལས་སྤང་
བྱས་འཇིགས་པ་དང་བརྙས་པའི་གཉེན་པོའི་ཆོས་དངོས་པོ་ཀུན་གྱིས་ཕྱོགས་པའི་གུས་པ་དང་ལྡན་ན་སྐྱེའོ། །ངོ་ཚ་
ཤེས་གུས་འཇིགས་བཅས་ཞེས་བྱ་བ་ལ་མི་མཐུན་པའི་ཕྱོགས་ལ་འཛེམ་པ་ནི་ངོ་ཚ་ཤེས་པ་དང་བསླབ་པ་ལ་གུས་པ་
དང་དེ་ལས་མི་འདའ་བར་འཇིགས་པའོ། །ཞེས་འབྱུང་ལ།
འདི་ནི། དེ་ལྟར་ངོ་ཚ་ཤེས་གུས་དང༌། །འཇིགས་བཅས་དྲན་པ་རྟག་ཏུ་བཞག །ཅེས་པའི་འབྲུར་སྣང་ཞིང་གོང་
མའི་མཚན་ཉིད་ཀྱི་ནུས་པའི་ཟུར་ལ་བརྟགས་ནའང་ངོ་ཚ་ཤེས་པ་འཐོབ་པར་འདུག་ཅིང་ངོ་ཚ་ཤེས་པ་ནི་གུས་
འཇིགས་གཉིས་ཀར་དུ་མི་འདུ་བས་རྒྱ་དཔེ་ལ་ངེས་པར་ཡོད་པ་ཞིག་ལོ་ཙཱ་བས་ཟུར་ཆད་པར་སྣང་ངོ་། །འགྲེལ་ཆེན་
གྱི་གུས་པ་ཞི་གནས་སུ་འབྲུ་གཉེར་བ་འདི་ལ་རྟོག་པ་ཕན་ཚུན་བརྟེན་པའི་སྐྱོན་ནི་སྲིད་པར་སྣང་སྟེ་ཞི་གནས་ནི་དྲན་
པ་མེད་ན་མི་འབྱུང་ལ། འདིར་དྲན་པའི་རྒྱུའི་གཙོ་བོ་ཡང་ཞི་གནས་སུ་བསྟན་པའི་ཕྱིར་རོ། །དེ་ལྟ་མོད་ཀྱི་ཞི་གནས་
ལ་གུས་པའི་མཚན་ཉིད་ཡོད་པར་དཀའ་སྟེ་ཞི་གནས་ནི་དགེ་བ་ལ་རྩེ་གཅིག་པའི་བློ་ཉིད་ཡིན་ལ། གུས་པ་སོགས་ནི་


དེས་དྲངས་པའི་སེམས་བྱུང་གི་རྟོག་པ་གཞན་ཡིན་པའི་ཕྱིར་རོ། །
གསུམ་པ་དེའི་སྤྱོད་པ་ལ་བསླབ་པ།  གཉིས་པ་སེམས་སྲུང་བའི་སྤྱོད་པ་ལ་བསླབ་པ་ལ་གསུམ། ཉེས་སྤྱོད་སྡོམ་
པའི་སྤྱོད་པ་ལ་བསླབ་པ། དགེ་བ་ཆོས་སྡུད་ཀྱི་སྤྱོད་པ་ལ་བསླབ་པ། སེམས་ཅན་དོན་བྱེད་ཀྱི་སྤྱོད་པ་ལ་བསླབ་པའོ།
།དང་པོ་ཉེས་སྤྱོད་སྡོམ་པའི་སྤྱོད་པ་ལ་བསླབ་པ ལ་གཉིས། ལུས་སེམས་ཀྱི་ཁ་ན་མ་ཐོ་བ་སྤང་བ་དང་། རྣམ་པར་
གཡེང་བ་ཕྲ་མོ་སྤང་བའོ། །དང་པོ་ལུས་སེམས་ཀྱི་ཁ་ན་མ་ཐོ་བ་སྤང་བ་ལ་གསུམ། ལུས་ཀྱི་ཁ་ན་མ་ཐོ་བ་སྤང་བ།
སེམས་ཀྱི་ཁ་ན་མ་ཐོ་བ་སྤང་བ། མི་ནུས་པའི་དུས་བཏང་སྙོམས་སུ་བྱ་བའོ། །དང་པོ་ལུས་ཀྱི་ཁ་ན་མ་ཐོ་བ་སྤང་བ 
རེ་ཞིག་དང་པོར་འདི་འདྲའི་སེམས། །
འདི་ནི་སྐྱོན་བཅས་ཤེས་བྱས་ནས། །
དེ་ཚེ་བདག་གིས་ཤིང་བཞིན་དུ། །
ཟུངས་ཐུབ་པར་ནི་གནས་པར་བྱ།།  །།
དོན་མེད་གཡེང་བར་ལྟ་བ་ནི། །
ནམ་ཡང་བདག་གིས་མི་བྱ་སྟེ།
ངེས་པར་སེམས་པས་རྟག་ཏུ་ནི། །
མིག་ནི་ཕབ་སྟེ་བལྟ་བར་བྱ།།  །།
བལྟས་པས་ངལ་གསོའི་ཆེད་དུ་ནི། །
རེས་འགའ་ཕྱོགས་སུ་བལྟ་བར་བྱ།
འགའ་ཞིག་མིག་ལམ་སྣང་གྱུར་ན། །
བལྟས་ལ་འོངས་པ་ལེགས་ཞེས་བརྗོད།།  །།
ལམ་སོགས་འཇིགས་པ་བརྟག་པའི་ཕྱིར། །
ཡང་དང་ཡང་དུ་ཕྱོགས་བཞིར་བལྟ།
ངལ་གསོ་ཁ་ནི་ཕྱིར་བལྟས་ནས། །
རྒྱབ་ཀྱི་ཕྱོགས་སུ་བལྟ་བར་བྱ།།  །།

 
མདུན་དང་རྒྱབ་ཏུ་བརྟག་བྱས་ནས། ། 

འགྲོ་འམ་ཡང་ན་འོང་བྱ་སྟེ། །
དེ་ལྟར་གནས་སྐབས་ཐམས་ཅད་དུ། །
དགོས་པ་ཤེས་ནས་སྤྱད་པར་བྱ།།  །།
ལུས་ཀྱིས་འདི་ལྟར་གནས་བྱ་ཞེས། །
བྱ་བ་བསྡོགས་ནས་དེ་ནས་ནི།
སྐབས་སུ་ལུས་འདི་ཇི་ལྟ་བུར། །
གནས་པ་ཡིན་ཞེས་བལྟ་བར་བྱ།།  །།
ཞེས་གསུངས་ཏེ།དང་པོས་རྩ་བ་ཀུན་སློང་ལ་བརྟག་པར་བསྟན། གཉིས་པས་དགོས་མེད་དུ་ལྟ་བ་སྤང་། གསུམ་པ་དང་
བཞི་པས་དེའི་གནང་བཀག་བསྟན། ལྷག་མས་མདོར་ན་ལུས་ཀྱི་གནས་སྐབས་དོན་མེད་དུ་མི་བཞག་པ་བསྟན་ཏོ། །
དེ་ཡང་རེ་ཞིག་དང་པོར་ཞེས་བྱ་བ་ནི་སྒོ་གསུམ་གྱི་བྱ་བ་གང་རྩོམ་ཡང་དེའི་ཐོག་མར་སེམས་ཀྱི་ཀུན་སློང་ལ་
བརྟག་སྟེ་བྱ་བ་དེ་ཅིའི་ཆེད་དུ་བྱེད་པར་འདོད་ཅེས་ཁ་ནང་དུ་ཕྱོགས་ལ་ཤེས་པའི་གནས་སྐབས་ལ་བརྟག་གོ།བརྟགས་
པ་ན་རྙེད་བཀུར་དང་གྲགས་པ་འདོད་པའམ་གཞན་དང་འགྲན་སེམས་སམ་ང་རྒྱལ་ལམ་གཞན་ལ་གནོད་པར་འདོད་པ་
སོགས་ཀྱི་ཀུན་སློང་གིས་ཡིན་པར་འདུག་ན། དེ་ནི་སངས་རྒྱས་ཀྱི་བསྟན་པ་ལ་ཆོས་མ་ཡིན་པ་དང་མི་དགེ་བ་ཁོ་ན་
ཡིན་པས་རྣམ་པ་དགེ་བ་ལྟར་སྣང་ཡང་སྤང་བར་བྱ་སྟེ།
འདོད་ཆགས་ཞེ་སྡང་གཏི་མུག་གསུམ། །
དེས་བསྐྱེད་ལས་ནི་མི་དགེ་བ། །ཞེས་སོ། །
རང་དོན་ཞི་བདེ་འདོད་པའི་བློས་ཡིན་ན་ཉན་རང་གི་དགེ་བར་འགྱུར་ཡང་ཐེག་ཆེན་གྱི་མི་དགེ་བ་ཡིན་ཏེ། ངན་སོང་
དུ་སྐྱེས་པ་ནི་བྱང་ཆུབ་སེམས་དཔའ་བྱང་ཆུབ་སྒྲུབ་པ་ལ་གཏན་གྱི་གེགས་མ་ཡིན་གྱི་ཉན་རང་གི་བྱང་ཆུབ་ཏུ་ལྷུང་ན་
དེ་གཏན་གྱི་གེགས་ཡིན་པར་བཤད་པའི་ཕྱིར། ཀུན་སློང་ངན་པ་དེ་དག་མཐོང་ན་རང་གི་སྐྱོན་རང་གིས་བཟུང་སྟེ་འདི་
འདྲ་བའི་སེམས་འདི་ནི་སྐྱོན་འདི་དང་བཅས་པའོ། །ཞེས་ཤེས་བར་བྱས་ནས་ཀུན་སློང་དེའི་གཉེན་པོ་འཁོར་བའི་ཉེས་
དམིགས་སམ། ཚེ་འདི་སྙིང་པོ་མེད་པའམ། ལས་འབྲས་སམ། བྱང་ཆུབ་ཀྱི་སེམས་སོགས་དངོས་གཉེན་དུ་གང་འགྱུར་
བ་ཞིག་བསམས་ཏེ་ཀུན་སློང་ངན་པ་དེ་ཚར་མ་ཆོད་ཀྱི་བར་གྱི་ཚེ་བདག་གི་ལུས་མི་གཡོ་ངག་མི་སྨྲ་ཡིད་ཀྱིས་ལས་
གཞན་མི་བྱེད་པར་ཤིང་སྡོང་བཞིན་དུ་ཟུངས་ཐུབ་པར་གནས་པར་བྱ་ལ། ནམ་ཀུན་སློང་དེ་ཚར་ཆོད་ནས་དགེ་བའི་
བློར་འགྱུར་ཏེ་སེམས་ལས་རུང་དུ་གྱུར་པ་དེའི་ཚེ་ཡང་། སྤང་བྱ་རྐུ་ཐབས་སུ་ལྡང་མི་ལྡང་དང་། ངན་སེམས་དེ་གཏིང་


 
ནས་ཚར་ཆོད་མ་ཆོད་དལ་བུས་བརྟག་པར་བྱ་ལ། 
ཀུན་སློང་ཁྱད་པར་ཅན་དུ་མཐོང་ཡང་ཏབ་ཏོབ་ཏུ་མི་རྩོམ་པར་རེ་ཞིག་སེམས་བསྡུས་ཤིང་། མཉམ་པར་བཞག་
པས་ཕན་སེམས་དགྲར་ལངས་ཀྱི་ཕྲེང་དུ་མི་ལྟུང་བའི་དགོས་པ་ཡོད་དོ། །འགྲེལ་ཆེན་དུ། དོན་མེད་པ་གཞན་སྤང་པ་
ནི་རེ་ཞིག་སོགས་ཏེ། གཟུགས་ལ་སོགས་པའི་ཡུལ་འབྲས་བུ་མེད་པ་འཛིན་པའི་རྟོག་པ་ཐམས་ཅད་ཉེ་བར་བསྡུས་ལ་
བདག་གིས་གནས་པར་བྱའོ། །ཅི་འདྲ་བར་ཞེ་ན། ཤིང་བཞིན་དུ་ཞེས་ཏེ་མིག་ལ་སོགས་པའི་བྱེད་པས་སྟོང་བའི་ཕྱིར་
རོ་ཞེས་ཤིང་བཞིན་དུ་ཞེས་པ་སྤྱིར་དབང་པོ་ནང་དུ་བསྡུས་པར་འབྲུ་གཉེར་མོད་ཀྱང་བཤད་པ་ལྷུར་བྱས་པར་ཟད་
དེ། འདིར། འདི་ནི་སྐྱོན་བཅས་ཤེས་བྱས་ནས། །ཞེས་ཀུན་སློང་སྐྱོན་བཅས་དེ་ཚར་གཅོད་པའི་ཕྱིར་ཤིང་བཞིན་དུ་
གནས་དགོས་པའི་ཕྱིར་དང་། ཚར་བཅད་པའི་དགོས་པ་ནི་ཚར་ཆོད་དགོས་པའི་ཕྱིར་རོ། །མིག་ཕབ་སྟེ་ལྟ་བ་ནི་རྟག་
པར་གཉའ་ཤིང་གང་ཙམ་གྱི་མདུན་དུ་ལྟ་བ་སྟེ། དེས་འགྲོ་བ་ན་ལམ་ན་སྲོག་ཆགས་ཡོད་མེད་དང་ཚེར་མ་ཡོད་མེད་
སོགས་མཐོང་བས་བདག་གཞན་ལ་མི་གནོད། སེམས་ངང་གིས་གནས་པའི་ཕྱིར་ཏེ་དགེ་སློང་གི་འདུལ་བ་ལས་ཀྱང་
དེ་སྐད་བཤད་པ་དང་། གཉའ་ཤིང་གང་ཙམ་ལྟ་ཞིང་འགྲོ་ལ་སེམས་འཁྲུལ་མེད། །ཅེས་ཕྱིར་མི་ལྡོག་པའི་རྟགས་སུ་ཡང་
བཤད་པའི་ཕྱིར་རོ། །འོན་ཀྱང་བྱང་ཆུབ་སེམས་དཔའི་སྤྱོད་པ་ནི་བསམ་པས་འབྱེད་དགོས་པས་ཤིན་ཏུ་ཕྲ་བ་ཡིན་ཏེ་
གཉའ་ཤིང་གང་ཙམ་དུ་ལྟ་བ་ན་ཡང་གཞན་གྱིས་དེར་གོ་དགོས་པའི་ཀུན་སློང་ཡད་ཡུད་འདུག་ན་དེ་ཡང་། འདི་ནི་སྐྱོན་
བཅས་ཤེས་བྱས་ནས། །ཞེས་བྱ་བའི་ཤེས་པ་དེ་ཡིན་ཏེ་རྣམ་པ་དུ་མས་ཚར་བཅད་པར་བྱའོ། །གཉའ་ཤིང་གང་ཙམ་ལྟ་
བས་དུབ་སྟེ་རབ་རིབ་ཏུ་གྱུར་པ་སོགས་ནི་ངལ་གསོ་བའི་ཆེད་དུ་ཤེས་བཞིན་དང་ལྡན་པས་ཕྱོགས་སུ་དལ་བུས་བལྟ་
བར་བྱའོ། །
སྤྱིར་བྱང་ཆུབ་སེམས་དཔས་གཟུགས་ལ་ལྟ་བ་ན་སྒྱུ་མ་ལྟ་བུར་ཡིད་ལ་བྱེད་དོ། །སེམས་ཅན་ལ་ལྟ་བ་ན་རུས་
པའི་འཕྲུལ་འཁོར་བསྐྱོད་པ་ཙམ་དང་། སྡུག་བསྔལ་གྱི་རང་བཞིན་ལ་བརྩེ་བ་དང་། ཕ་མར་རམ་དགེ་བའི་བཤེས་གཉེན་
གྱི་འདུ་ཤེས་སམ། བདག་གིས་འདི་དག་བྱང་ཆུབ་ལ་དགོད་པར་བྱའོ། །ཞེས་སམ། རྨི་ལམ་མམ། ནམ་མཁའ་ལྟ་བུར་
ཡོངས་སུ་ལྟ་ཞིང་ཡིད་ལ་བྱེད་དོ། །ལྟ་སྟངས་མི་གཡེང་བ་སོགས་ཀྱང་སེམས་སྲུང་བའི་ཆེད་ཡིན་པས་གཟུགས་
སོགས་རང་རྒྱུད་པར་ཞེན་ཞིང་དེ་ལ་བརྟེན་ནས་ཆགས་སྡང་རྨོངས་གསུམ་གྱི་རྟོག་པ་ལུ་གུ་བརྒྱུད་དུ་སྐྱེ་བ་རྣམས་མ་
ཚོར་མི་འཇོམས་པར་དང་དུ་ལེན་པས་དུས་འདའ་ན་ལྟ་སྟངས་མི་གཡོ་ན་ཡང་སྙིང་པོ་མེད་དེ། དེས་ན་ཡང་སེམས་ཀྱི་
གནས་སྐབས་ཁོ་ན་ལ་བརྟག་པར་བྱའོ། །གཞན་མཐོང་ན་འོངས་པ་ལེགས་སོ། །ཞེས་བརྗོད་པ་ནི་ཕ་རོལ་པོ་མི་དགའ་
བ་སྤང་བའི་དོན་ཏེ། ཡུལ་གྲུ་ཁ་ཅིག་ན་དེ་ལྟར་མ་སྨྲས་ན་འཕྱ་བའི་ཕྱིར་ཡིན་གྱི་རྣམ་པ་ཐམས་ཅད་དུ་ངེས་པར་དགོས་
པ་མ་ཡིན་ནོ། །ལམ་སོགས་སུ་འཇིགས་པ་བརྟག་པ་དང་རྒྱབ་ཏུ་ལྟ་བ་སོགས་ཀྱང་དེའི་དགོས་པ་དང་ལྡན་ན་བྱ་སྟེ་
ལུས་སྲུང་བའི་ཡན་ལག་ཏུ་འགྱུར་བའོ། །འགྲེལ་ཆེན་ལས། ཕྱོགས་ཐམས་ཅད་དུ་བལྟ་དགོས་ན་རྒོད་པའི་རྣམ་པ་སྤང་
བའི་ཕྱིར་བསྡད་དེ་བལྟའོ། །ཞེས་སོ། །

 
 
མདོར་ན་དེས་མཚོན་ནས་སྤྱོད་པ་ཐམས་ཅད་ལ་རིགས་འགྲེ་བ་སྟེ། དེ་ལྟར་གནས་སྐབས་ཐམས་ཅད་དུ།
།དགོས་པ་ཤེས་ནས་སྤྱད་པར་བྱ། །ཞེས་བདག་གཞན་ལ་ཕན་པར་མཐོང་ན་ཤེས་བཞིན་དུ་སྤྱད་ཀྱི་མི་ཕན་པ་དང་
སྙིང་པོ་མེད་པའི་ལུང་དུ་མ་བསྟན་པ་རྣམས་ཀྱང་འདོར་བའོ། །ལུས་ཀྱིས་འདི་ལྟར་གནས་བྱ་ཞེས། །ཞེས་པ་ནི་མཚོན་
པ་སྟེ། ཉིན་ཞག་འདི་དང་། ཐུན་འདི་དང་། ཐུན་ཕྱེད་པ་འདི་དང་། ཆུ་ཚོད་འདིའི་ནང་དུ་བདག་གིས་སྒོ་གསུམ་དོན་ཡོད་
པ་འདི་ལྟ་བུས་གནས་པར་བྱའོ། །ཞེས་དམ་བཅའི་གོ་བསྒོས་ཏེ་ཤེས་བཞིན་གྱིས་བསྒྲུབ་པར་བྱ་ལ། སྐབས་སུ་གཉེན་
པོའི་ཤེས་པ་རྒྱལ་པོའི་བཀྲབས་པ་དང་། འདྲ་བས་མྱུལ་ཞིང་ཅི་དམ་ལས་འགལ་ལམ་འོན་ཏེ་མ་འགལ་ཅི་ལྟ་བུས་
གནས་ཞེས་རྟོག་ཅིང་འགལ་ན་ཚར་གཅོད་པ་དང་། མ་འགལ་ན་རྗེས་སུ་ཡི་རང་བས་གོང་དུ་སྤེལ་བར་བྱའོ། །
གཉིས་པ་སེམས་ཀྱི་ཁ་ན་མ་ཐོ་བ་སྤང་བ་ ནི།
སེམས་ཀྱི་གླང་ཆེན་མྱོས་པ་ནི། །
ཆོས་ལ་སེམས་པའི་ཀ་ཆེན་ལ། །
ཇི་ལྟར་བཏགས་པ་མི་འཆོར་བར།
དེ་ལྟར་འབད་པས་ཀུན་གྱིས་བརྟག།  །།
ཅི་ནས་ཏིང་འཛིན་བརྩོན་པ་ནི།།
སྐད་ཅིག་གཅིག་ཀྱང་མི་འཆོར་བར། །
བདག་གི་ཡིད་འདི་གར་སྤྱོད་ཅེས། །
དེ་ལྟར་ཡིད་ལ་སོ་སོར་བརྟག།  །།
ཞེས་གསུངས་ཏེ། གླང་པོ་ཆེ་ནི་སྟོབས་ཆེ་ཞིང་རང་བཞིན་གྱིས་མི་སྲུན་པ་ཡིན་ལ། དེ་ཆང་གིས་མྱོས་པས་ནི་གནོད་
པ་སྣ་ཚོགས་པ་བྱེད་པ་ལྟར་སེམས་ནི་རང་བཞིན་གྱིས་སྟོབས་ཆེ་ཞིང་མི་སྲུན་ལ། ཉོན་མོངས་པའི་ཆང་གིས་མྱོས་
པས་ནི་མི་བྱེད་པ་ཅི་ཡང་མེད་པས་དེ་གདུལ་བའི་ཕྱིར་དྲན་པའི་ལྕགས་ཀྱུས་སྤྱི་བོ་ནས་བཟུང་སྟེ་བཀུག །ཤེས་བཞིན་
གྱི་ལིག་ལིང་རིའི་ཐག་པ་སྲ་བ་ལྔ་བརྒྱས་བརྟོད་དེ་ཆོས་ལ་སེམས་པའི་ཀ་བའམ་སྡོང་ཆེན་ལ་བཏགས་ཏེ་ཇི་ལྟར་
ནམ་དུ་ཡང་མི་འཆོར་བར་དམ་དུ་ཐོགས་ཤིག་པའོ། །ཤེས་བཞིན་ཐག་པ་ལྟ་བུ་དེ་ཡང་གང་ཞེ་ན། ཅི་ནས་ཀྱང་ཏིང་
ངེ་འཛིན་ལས་བརྩོན་པ་སྐད་ཅིག་ཀྱང་མ་ཡེངས་པར་བྱ་བའི་འཕེན་པ་བཏང་སྟེ་དྲན་པའི་མེལ་ཚེ་བས་ཡང་ཡང་མྱུལ་
ཞིང་བརྟག་པའོ། །དཀའ་འགྲེལ་ཆུང་ངུར། བརྩོན་པ་ཞེས་བྱ་བ་ནི་དགེ་བའི་དམིགས་པ་ལ་རྩེ་གཅིག་ཏུ་གཏོད་པ་ཙམ་
ལ་བྱའི་ཞི་གནས་ཐོབ་པ་ནི་མ་ཡིན་ནོ། །ཞེས་སོ། །འགྲེལ་ཆེན་ལས་ནི། སེམས་ཀྱིས་སོ་སོར་བརྟག་པ་ནི་སེམས་ཀྱི་


སོགས་ཏེ། ཟླ་བ་སྒྲོན་མ་ལས།
ཉོན་མོངས་མེད་པའི་ཏིང་འཛིན་མྱུར་འཐོབ་སྟེ། །
དེ་ནི་ཚུལ་ཁྲིམས་རྣམ་དག་ཕན་ཡོན་ནོ། །ཞེས་སོ། །
དེ་བས་ན་ཏིང་ངེ་འཛིན་གྱི་རྒྱུར་གྱུར་པའི་སྦྱོར་བ་ཇི་སྙེད་པ་གང་ཅི་ཡང་རུང་བ་དེ་དག་ནི་ཚུལ་ཁྲིམས་ཀྱི་རྗེས་སུ་
སོང་བ་ཡིན་པར་རིག་པར་བྱའོ། །དེ་ལྟ་བས་ན་ཏིང་ངེ་འཛིན་དོན་དུ་གཉེར་བས་དྲན་པ་དང་ཤེས་བཞིན་གྱི་ངང་ཚུལ་
ཅན་དུ་བྱའོ། །དེ་བཞིན་དུ་ཚུལ་ཁྲིམས་དོན་དུ་གཉེར་བས་ཀྱང་ཏིང་ངེ་འཛིན་ལ་ནན་ཏན་དུ་བྱའོ། །ཞེས་སོ། །
གསུམ་པ་མི་ནུས་པའི་དུས་བཏང་སྙོམས་སུ་བྱ་བ་ནི།
འཇིགས་དང་དགའ་སྟོན་སོགས་འབྲེལ་བས།
གལ་ཏེ་མི་ནུས་ཅི་བདེར་བྱ། །
འདི་ལྟར་སྦྱིན་པའི་དུས་དག་ཏུ། །
ཚུལ་ཁྲིམས་བཏང་སྙོམས་བྱ་བར་གསུངས།། །།
གང་ཞིག་བསམས་ཏེ་བྱར་བརྩམས་པ།
དེ་ལས་གཞན་དུ་མི་བསམ་སྟེ།
དེར་གཏད་པ་ཡིས་བསམ་པ་ཡིས། །
དེ་ཉིད་རེ་ཞིག་བསྒྲུབ་པར་བྱ།།  །།
དེ་ལྟ་ན་ནི་ཀུན་ལེགས་བྱས། །
གཞན་དུ་གཉི་གར་མི་འགྱུར་རོ། །
ཤེས་བཞིན་མ་ཡིན་ཉེ་ཉོན་མོངས། །
དེ་ལྟ་ན་ནི་འཕེལ་མི་འགྱུར།།  །།
ཞེས་གསུངས་ཏེ། གང་ཡང་རུང་བའི་འཇིགས་པས་གཡེངས་ཏེ་རྟབ་རྟབ་པོར་གྱུར་པ་དང༌། དགའ་སྟོན་གྱི་འདུས་པ་
ཆེན་པོར་གྱུར་པས་ཟིང་ཟིང་པོར་སྤྱོད་པ་ལ་སོགས་དང་། དགེ་བའི་གྲོགས་བྱེད་པ་སོགས་གཞན་དོན་དང་འབྲེལ་
བས་གཡེངས་ཏེ། དོན་མེད་གཡེང་བར་ལྟ་བ་ནི། །ནམ་ཡང་བདག་གིས་མི་བྱ་སྟེ། །ཞེས་སོགས་རྩེ་གཅིག་ཏུ་མཉམ་
པར་འཇོག་མི་ནུས་ན་ཇི་ལྟར་བྱ་ཞེ་ན། དེའི་ཚེ་ཅི་བདེ་བར་སྤྱོད་པ་སྟེ་མ་ནུས་པ་ལ་ཉེས་མེད་དུ་གསུངས་པའི་ཕྱིར།

 

།འོན་ཀྱང་གནས་སྐབས་གཞན་དུ་མ་ཡིན་ཏེ། འདུལ་བ་ལས། ངས་ཁྱེད་ལ་ཕོངས་པའི་དུས་སུ་གནང་བ་གང་ཡིན་པ་དེ་
དེ་ལས་གཞན་དུ་སྤྱད་པར་མི་བྱའོ། །ཞེས་གསུངས་པ་དང་རྒྱུ་མཚན་མཚུངས་པའི་ཕྱིར། གནང་བ་འདི་ཡང་ལུས་ངག་
གི་སྤྱོད་པ་ཕྲ་མོ་རྣམས་ཡིན་གྱི་སེམས་ཀྱི་ཀུན་སློང་ལ་བརྟག་མི་དགོས་པ་ནི་མ་ཡིན་ཏེ་འོག་ནས་ནན་གྱིས་འཆད་
པར་འགྱུར་བའི་ཕྱིར་རོ།
དེའི་ཚེ་ལྟུང་མེད་ཀྱི་རྒྱུ་མཚན་ཅི་ཞེ་ན། འདི་ལྟར་སྦྱིན་པའི་དུས་དག་ཏུ་ཚུལ་ཁྲིམས་བཏང་སྙོམས་བྱ་བར་
གསུངས་པའི་ཕྱིར་ཏེ། བློ་གྲོས་མི་ཟད་པའི་མདོར། སྦྱིན་པའི་དུས་སུ་ཚུལ་ཁྲིམས་ཉེ་བར་བསྡུས་ཏེ་བཏང་སྙོམས་
སུ་བྱའོ། །ཞེས་སྤྱིར་ཕན་ཡོན་ཆེ་ཆུང་གི་ཁྱད་ཡོད་མོད་ནའང་གཙོ་བོར་སྦྱིན་པ་སྒྲུབ་པའི་ཚེ་དེ་དང་འགལ་བའི་ཚུལ་
ཁྲིམས་ཁ་ཅིག་ཀྱང་བཏང་སྙོམས་སུ་བཞག་ནས་སྦྱིན་པ་སྒྲུབ་པ་སྟེ། སྤྱིར་ལྕགས་དོར་ཏེ་གསེར་ལེན་པར་བྱེད་མོད་
ཀྱང་ལྕགས་ཀྱི་ཕུང་པོ་དུ་མ་དང་གསེར་མ་ཤ་ཀ་གཅིག་ནི་ལྕགས་ལ་འདམ་པར་བྱེད་པ་བཞིན་ནོ། །
གལ་ཏེ་གཙོ་བོ་ཚུལ་ཁྲིམས་དོར་ནས་གཙོ་བོ་མ་ཡིན་པའི་སྦྱིན་པ་ལྷུར་བྱེད་པ་མི་རིགས་ཏེ། ཆུང་ངུའི་ཕྱིར་ནི་
ཆེ་མི་བཏང༌། །ཞེས་དང་། གོང་ནས་གོང་དུ་ཁྱད་ཞུགས་སྤྱད། །ཅེས་པ་དང་འགལ་ལོ་ཞེ་ན། དེ་ནི་དགག་བྱ་མཉམ་
ཞིང་དགོས་པ་མཚུངས་ན་ཕྱི་མ་སྒྲུབ་པའི་དོན་ཡིན་གྱི་འདི་ནི་ཕྱི་མ་བས་སྔ་མ་དགོས་པ་ཆེ་བ་སྟེ། ཆོས་སྨྲ་བ་མེ་ཏོག་
ཟླ་མཛེས་ཀྱི་ཞག་བདུན་པོ་དེར་བསམ་གཏན་ལ་མཉམ་པར་བཞག་པ་བས་རྒྱལ་པོའི་ཕོ་བྲང་འཁོར་དུ་དེ་སྲིད་ཆོས་
བསྟན་པ་ཕན་ཡོན་གཞལ་གྱིས་མི་ལང་བ་ཐོབ་པ་དང་། ཁྱེའུ་སྐར་མ་ལོ་བཞི་ཁྲི་ཉིས་སྟོང་དུ་ཚངས་པར་སྤྱད་པས་དེ་
སྲིད་ཀྱི་ཚོགས་མ་བཟླུམས་ལ། ཕྱིས་བུད་མེད་ཀྱི་སྲོག་སྐྱོབ་པའི་སྙིང་རྗེས་ལོ་བཅུ་གཉིས་སུ་ཚངས་སྤྱོད་བཏང་བས་
བསྐལ་པ་འབུམ་གྱི་ཚོགས་རྫོགས་པའི་ཕྱིར་རོ། །
ཁྱད་པར་འདིར་ནི་གང་ཐོག་མར་བྱ་བར་བརྩམས་པའི་སྦྱིན་པ་ལྟ་བུ་དེ་སྲོག་ལ་བབ་ཀྱང་དེ་ཉིད་བསྒྲུབ་པར་བྱ་
ལ། དེ་གྲུབ་ནས་ཚུལ་ཁྲིམས་ལ་སོགས་པ་གཞན་བརྩམ་པར་བྱའོ། །དེ་ལྟར་བྱས་ན་ཕྱི་མ་ཡང་གདོན་མི་ཟ་བར་གྲུབ་
པར་འགྱུར་བས་སྔ་ཕྱི་ཀུན་ལེགས་པར་བྱས་པར་འགྱུར་གྱི་སྔ་མ་ཡལ་བར་དོར་ནས་ཕྱི་མ་བརྩམས་ན་ཕྱི་མ་ཡང་མི་
འགྲུབ་པས་ན་བྱ་བ་གཉིས་ཀ་ལས་ཉམས་པར་འགྱུར་རོ། །དེས་ན་གང་བརྩམས་པ་དེ་མཐར་ཕྱིན་པར་སྒྲུབ་པར་བྱས་
ན་ཤེས་བཞིན་མ་ཡིན་པའི་ཉེ་ཉོན་བརྗེད་ངས་དང་ལེ་ལོ་སོགས་སྤོང་བར་འགྱུར་བའོ། །འགྲེལ་ཆེན་དུ། གཞན་དུ་
གཉིས་ཀར་མི་འགྱུར་རོ། །ཤེས་བཞིན་མ་ཡིན་ཉོན་མོངས་ཀྱང་། །དེ་ལྟ་ན་ནི་འཕེལ་བར་འགྱུར། །ཞེས་གཞུང་འདོན་
ཏོ། །
ལུགས་ཀྱི་བསྟན་བཅོས་ཙ་ན་ཀར་ཡང་།
སྔ་མ་མ་ཚར་གཞན་བསྒྲུབས་ན།
གཉི་ཀ་མི་འགྲུབ་ངལ་བའི་གནས། །

 

རྐང་པ་ཡ་གཅིག་མ་ཚུགས་པར། །
ཡ་གཅིག་བཏེག་ན་འགྱེལ་བའི་རྒྱུ། །ཞེས་སོ།
གཉིས་པ་རྣམ་པར་གཡེང་བ་ཕྲ་མོ་སྤང་བ་ལ་གཉིས། ལུས་ཀྱི་སྤྱོད་པ་སྲུང་བ་དང་། སེམས་ཀྱི་སྤྱོད་པ་སྲུང་བའོ།
།དང་པོ་ལུས་ཀྱི་སྤྱོད་པ་སྲུང་བ་ ལ་གསུམ། གཡེང་བ་ལ་དགའ་བ་སྤང་བ། དོན་མེད་ཀྱི་སྤྱོད་པ་སྤང་བ། གཙོ་བོར་
སེམས་ཀྱི་ཀུན་སློང་བརྟག་པའོ། །དང་པོ་གཡེང་བ་ལ་དགའ་བ་སྤང་བ ནི།
བྲེ་མོའི་གཏམ་ནི་སྣ་ཚོགས་དང་། །
ངོ་མཚར་ལྟད་མོ་རྣམ་མང་པོ། །
ཀུན་ལ་འཇུག་པར་གྱུར་པ་ན། །
དེ་ལ་ཆགས་པ་སྤང་བར་བྱ།།  །།
ཞེས་གསུངས་ཏེ། ཀུ་རེ་དང་ཀྱལ་ཀའི་ཚིག་ནི་བྲེ་མོའི་གཏམ་མོ། །སྒྱུ་མ་ལ་སོགས་པ་ངོ་མཚར་བར་གྲགས་པའི་རྩེད་
མོ་ལ་ལྟ་བ་འདུས་པ་ནི་ལྟད་མོའོ། །རེ་ཞིག་གཞན་སེམས་སྲུང་བ་སོགས་ཀྱི་དགོས་པའི་དབང་ལས་དེ་དག་ལ་འཇུག་
དགོས་ནའང་ཞེན་པས་མ་ཡིན་གྱི་སེམས་ནང་དུ་བསྡུ་བ་ཉེ་རྒྱལ་གྱིས།
ཤི་རྒྱུས་ཤི་བའི་པགས་པ་དང་། །
འཆི་འགྱུར་སྐྱེ་བོ་བཞད་གད་མཁན། །
འཆི་བའི་སྐྱེ་བོ་ཚོགས་པ་ལ། །
བསམ་ཤེས་སུ་ཞིག་སྐྱོ་མི་འགྱུར། །
པང་ནས་སྐྱེས་ཀྱིས།
རྒྱན་རྣམས་ཐམས་ཅད་ཁུར་ཡིན་ཏེ། །
གར་རྣམས་ཐམས་ཅད་ཐོ་འཚམས་པ།
ཀླུ་རྣམས་ཐམས་ཅད་ངུ་བའི་སྒྲ། །
དེ་ལ་བསམ་ཤེས་སུ་ཞིག་དགའ། །
ཞེས་སྨྲས་པ་ལྟར། དེ་དག་ནི་སྙིང་རྗེའི་གནས་ཡིན་གྱི་དགའ་བའི་གནས་མ་ཡིན་པའི་ཕྱིར་རོ། །

 
གཉིས་པ་དོན་མེད་ཀྱི་སྤྱོད་པ་སྤང་བ་ནི།
དོན་མེད་ས་རྐོ་རྩྭ་གཅོད་དང་། །
ས་རིས་འབྲི་སོགས་བྱེད་གྱུར་ན། །
བདེ་གཤེགས་བསླབ་པ་དྲན་བྱས་ནས། །
སྐྲག་པས་དེ་ཡི་མོད་ལ་བཏང་།།  །།
ཞེས་གསུངས་ཏེ། དགོས་པ་ཁྱད་པར་བ་མེད་པར་ལག་དལ་གྱིས་ས་རྐོ་བ་དང་རྩྭ་གཅོད་པ་དང་། ས་གཞི་ལ་ས་རིས་
འབྲི་བ་སོགས་ནི། སྲོག་ཆགས་ཕྲ་མོ་འཆི་ཞིང་དགེ་སློང་ལ་བཅས་འགལ་ཡང་ཡིན་ཞིང་དོན་མེད་པའི་ཕྱིར། དྲན་མ་
ཐག་ནས་དེ་དག་ལ་འཇུག་པར་མི་བྱའོ། །
གསུམ་པ་གཙོ་བོར་སེམས་ཀྱི་ཀུན་སློང་བརྟག་པ་ལ་བཞི། མདོར་བསྟན་པ། ཉོན་མོངས་པའི་སེམས་ཀྱིས་བྱ་བ་
ལ་མི་འཇུག་པ། རྒོད་བག་གི་སེམས་ཀྱིས་བྱ་བ་ལ་མི་འཇུག་པ། དོན་བསྡུ་བའོ། །དང་པོ་མདོར་བསྟན་པ ནི།
གང་ཚེ་སྐྱོད་པར་འདོད་གྱུར་ཏམ།
སྨྲ་བར་འདོད་པར་གྱུར་ན་ཡང་། །
དང་པོར་རང་གི་སེམས་བརྟགས་ནས། །
བརྟན་པར་རིགས་པ་ལྡན་པར་བྱ།། །། ཞེས་པ་དང་།
གཉིས་པ་ཉོན་མོངས་པའི་སེམས་ཀྱིས་བྱ་བ་ལ་མི་འཇུག་པ་ནི།
གང་ཚེ་རང་ཡིད་ཆགས་པ་དང་། །
ཁྲོ་བར་མཐོང་བ་དེ་ཡི་ཚེ། །
ལས་སུ་མི་བྱ་སྨྲ་མི་བྱ། །
ཤིང་བཞིན་དུ་ནི་གནས་པར་བྱ།།  །། ཞེས་པ་དང་།
གསུམ་པ་རྒོད་བག་གི་སེམས་ཀྱིས་བྱ་བ་ལ་མི་འཇུག་པ་ནི།
རྒོད་དང་ག་ཞར་བཅས་པ་དང་། །

 
གལ་ཏེ་ང་རྒྱལ་རྒྱགས་ལྡན་པའམ། །
མཚང་འབྲུ་བ་ཡི་བསམ་པ་དང་། །
གལ་ཏེ་སྐྱོར་འབྱིན་སླུ་སེམས་སམ།།  །།
གང་ཚེ་བདག་བསྟོད་ལྷུར་ལེན་པའམ། །
གཞན་ལ་སྨོད་པ་ཉིད་དང་ནི། །
གཤེ་བཅས་འགྱེད་དང་བཅས་གྱུར་པ། །
དེ་ཚེ་ཤིང་བཞིན་གནས་པར་བྱ།།  །།
རྙེད་དང་བཀུར་སྟི་གྲགས་འདོད་པའམ།
གཡོག་འཁོར་དོན་དུ་གཉེར་འདོད་པའམ། །
བདག་སེམས་རིམ་གྲོ་འདོད་གྱུར་ན། །
དེ་ཚེ་ཤིང་བཞིན་གནས་པར་བྱ།།  །།
གཞན་དོན་ཡལ་བར་འདོར་བ་དང་། །
རང་དོན་གཉེར་བར་འདོད་པ་དང་།
སྨྲ་བར་འདོད་པའི་སེམས་བྱུང་ན། །
དེར་ནི་ཤིང་བཞིན་གནས་པར་བྱ།། །།
མི་བཟོད་ལེ་ལོའི་འཇིགས་པ་དང་། །
དེ་བཞིན་སྤྱི་ཏོལ་མུ་ཅོར་དང་། །
རང་གི་ཕྱོགས་ཞེན་སེམས་བྱུང་ན། །
དེར་ནི་ཤིང་བཞིན་གནས་པར་བྱ།།  །།
ཞེས་གསུངས་ཏེ། ཀུན་སློང་ཉོན་མོངས་པ་ཅན་གྱིས་བྱ་བ་ལ་མི་འཇུག་པར་མ་ཟད་ཁ་ན་མ་ཐོ་བའི་ཕྱོགས་སུ་གཏོགས་
པ་ལང་ཚོ་དང་ནད་མེད་པ་སོགས་ཀྱིས་རྒྱགས་པས་དབང་པོ་རྒོད་བག་ཅན་དུ་གྱུར་པས་མ་ཞི་བ་དང་། ག་ཞ་སྟེ་བཞད་
གད་སྒྲོག་པ་དང་། ང་རྒྱལ་གྱིས་རྒྱགས་པ་དང་། གཞན་ལ་མཚང་འབྲུ་བར་འདོད་པ་དང་། སྐྱོར་འབྱིན་པ་རྩོད་པ་ཞི་བ་
ལ་སྐྱོ་བསྔོགས་བྱ་བར་འདོད་པའམ་གཡོ་སྒྱུས་གཞན་སླུ་བའི་གྱ་གྱུ་བྱ་བར་འདོད་པའམ། བདག་བསྟོད་གཞན་སྨོད་
དམ། ལྟ་བ་ལ་རྩོད་པ་ལྟ་བུ་གཤེ་ཞིང་འགྱེད་པའི་དུས་སམ། རྙེད་སོགས་ལ་འདུན་པའི་བློ་འདུག་པ་དང་། གཞན་དོན་

 
     
 
འདོར་བ་དང་རང་དོན་ལ་དམིགས་པའི་བློ་དང་། མི་བཟོད་པ་ཁྲོ་བ་དང་། ལས་སུ་མི་རུང་བའི་ལེ་ལོ་དང་། ངན་པའི་
སྤྱོད་པ་བྱེད་པ་སྤྱི་ཏོལ་དང་། དོན་མེད་དུ་སྨྲ་བ་མུ་ཅོར་གྱི་གཏམ་དང་། རང་གི་ཕྱོགས་ཀུན་ནས་འཛིན་པའི་སེམས་ཀྱི་
ཀུན་སློང་འདུག་ན་དེའི་ཚེ་ཤིང་བཞིན་གནས་པར་བྱའོ། །
བཞི་པ་དོན་བསྡུ་བ་ནི།
དེ་ལྟར་ཀུན་ནས་ཉོན་མོངས་དང་། །
དོན་མེད་བརྩོན་པའི་ཡིད་བརྟགས་ནས། །
དེ་ཚེ་དཔའ་བོས་གཉེན་པོ་ཡིས། །
དེ་ནི་བརྟན་པོར་བཟུང་བར་བྱ།།  །།
ཞེས་གསུངས་ཏེ། འདི་རྣམས་ནི། རེ་ཞིག་དང་པོ་འདི་འདྲའི་སེམས། །ཞེས་པའི་མཚན་ཉིད་རྒྱས་པར་བཤད་པ་ཡིན་
པས་དོན་དེ་ཁོ་ན་ལྟར་སྦྱར་བར་བྱའོ། །འགྲེལ་ཆེན་ལས། སྐྱོར་འབྱིན་ནི་གྱ་གྱུ་ཅན་ནམ་སླུ་སེམས་སོ། །གཤེ་བཅས་
ནི་གཞན་གྱི་ཚིག་ལ་དམོད་པའོ། །འགྱེད་པ་ནི་རྟག་ཏུ་འཐབ་པ་དང་རྩོད་པའི་རྒྱུ་མཚན་ལ་སེམས་པ་སྟེ། འདིར་གཉིས་
ཀ་ལ་དེ་དང་བཅས་པར་གནས་པ་ཞེས་ཚིག་བསྡུས་པ་ཡིན་ནོ། །རིམ་གྲོ་ནི་རྐང་པ་འཁྲུ་བ་དང་མཉེ་བ་ལ་སོགས་པའོ།
།སྤྱི་ཏོལ་ནི་སྤྱིས་བཙན་པའོ། །མུ་ཅོར་སྨྲ་བ་ནི་ཚིག་ངན་པ་ཅན་ནམ་རིགས་མི་རིགས་ལ་ལྟོས་པ་མེད་པར་བྱེད་པའོ།
།ཞེས་སོ།།
དོན་བསྡུ་འདི་ནི། འགྲེལ་ཆེན་ལས། ཕྱིར་བཅོས་སུ་གསུངས་ཏེ་ད་ནི་ཕྱིར་བཅོས་པའི་ཕྱོགས་ཙམ་གསུངས་པ་
དེ་ལྟར་སོགས་ཏེ་ཉོན་མོངས་པའི་དགྲའི་གཡུལ་ལས་རྣམ་པར་རྒྱལ་བར་བྱ་བའི་ཕྱིར་ག་དར་བྱས་པའི་དཔའ་བོ་སྟེ་
བྱང་ཆུབ་སེམས་དཔའ་འོ། །གཉེན་པོ་ནི་མི་སྡུག་པ་ལ་སོགས་པའོ། །
བྱང་ཆུབ་སེམས་དཔའ་ཁྱིམ་པའི་དབང་དུ་བྱས་ནས། དྲག་ཤུལ་ཅན་གྱི་མདོར། དེས་འབྲུའི་ཆང་དང་སྦྱར་བའི་
ཆང་བག་མེད་པའི་གནས་སྤང་པར་བྱ་སྟེ་སོགས་དང་། རབ་བྱུང་གི་དབང་དུ་བྱས་ནས། དྲན་པ་དང་ཤེས་བཞིན་ནི་མི་
གཡེང་བའོ། །ཞེས་སོ། །དེ་བཞིན་གཤེགས་པའི་གསང་བའི་མདོ་ལས། རིགས་ཀྱི་བུ་བྱང་ཆུབ་སེམས་དཔའི་ངག་ནི་
ཆགས་པའམ། སྡང་བའམ། ཉོན་མོངས་པ་ཅན་ནམ། སྐད་ཅིག་གསལ་བར་བྱས་པའམ། རང་གི་ཕྱོགས་བསྟོད་པའི་
ཚིག་གམ། གཞན་གྱི་ཕྱོགས་ཚར་བཅད་པའི་ཚིག་གམ། བདག་ལ་བསྟོད་པ་ལ་རྗེས་སུ་ཆགས་པའི་ཚིག་གམ། གཞན་
གྱི་བསྟོད་པ་ལ་གནོད་པའི་ཚིག་གམ། ཁ་འོག་ཏུ་ལུས་འཁྲུས་པར་མི་བྱེད་པའི་ཚིག་གམ། མངོན་པའི་ང་རྒྱལ་གྱིས་
ལུང་སྟོན་པའི་ཚིག་ནི་མི་འབྱིན། ཞེས་གསུངས་སོ། །
དེ་ལྟར་ན་འབྲས་བུ་མེད་པའི་སྤྱོད་པ་སྤངས་པས་དོན་མེད་པ་སྤངས་པའི་ཕྱིར། ལུས་སྲུང་བ་བསྟན་པ་ཡིན་ནོ།

 

།ལུས་སྲུང་བ་གང་ཞེ་ན། དོན་མེད་སྤོང་བའོ། །
དེ་ཀུན་གང་གིས་འཐོབ་ཅེ་ན། །
འབྲས་བུ་མེད་པའི་སྤྱོད་སྤངས་ལས། །
དེ་ཡང་རྟག་ཏུ་དྲན་པས་འགྲུབ། །
དྲན་པ་གུས་པ་དྲན་ལས་བྱུང་། །
གུས་ནི་ཞི་གནས་བདག་ཉིད་ཅེས། །
ཤེས་པར་གྱུར་ནས་བརྟུན་པ་སྐྱེ། །ཞེས་སོ། །
གཉིས་པ་སེམས་ཀྱི་སྤྱོད་པ་སྲུང་བ་ ནི།
ཤིན་ཏུ་ངེས་དང་རབ་དད་དང་། །
བརྟན་དང་གུས་དང་ཞེ་སར་བཅས། །
ངོ་ཚ་ཤེས་དང་འཇིགས་དང་བཅས། །
ཞི་ཞིང་གཞན་དགའ་བྱེད་ལ་བརྩོན།།  །།
ཕན་ཚུན་མི་མཐུན་བྱིས་པ་ཡི། །
འདོད་པ་རྣམས་ཀྱིས་མི་སྐྱོ་ཞིང་། །
ཉོན་མོངས་སྐྱེས་པས་འདི་དག་གི། །
སེམས་འདི་བྱུང་སྙམ་བརྩེར་ལྡན་དང༌།།  །།
ཁ་ན་མ་ཐོ་མེད་དངོས་ལ། །
བདག་དང་སེམས་ཅན་དབང་བྱས་ཤིང་།
སྤྲུལ་པ་བཞིན་དུ་ང་མེད་པར། །
ཡིད་འདི་རྟག་ཏུ་བཟུང་བར་བྱ།།  །།
རིང་ཞིག་ལོན་ནས་དལ་བའི་མཆོག །
ཐོབ་པ་ཡང་དང་ཡང་བསམས་ནས། །
སེམས་དེ་ལྟ་བུར་རི་རབ་ལྟར། །

 
   
 
རབ་ཏུ་མི་གཡོ་བཟུང་བར་བྱ།། །།ཞེས་གསུངས་ཏེ།
འགྲེལ་ཆེན་ལས། ཤིན་ཏུ་ངེས་པ་ནི་ཐེ་ཚོམ་དང་ཕྱིན་ཅི་ལོག་སྤངས་པའོ། །རབ་དད་ནི་རྟག་ཏུ་དགའ་བ་དང་ཡིད་བདེ་
མང་བའོ། །བརྟན་པ་ནི་མ་རྟབས་པའོ། །གུས་པ་དང་ཞེ་ས་ནི་བསྙེན་པར་བྱ་བ་རྣམས་ལ་སེམས་འདུད་པ་སྟེ་དེ་དག་
དང་ལྷན་ཅིག་འཇུག་པའོ། །ཞེས་སོགས་སོ། །
ཡང་ན་བླང་དོར་གྱི་གནས་ལ་མ་འཁྲུལ་བས་ཤིན་ཏུ་ངེས་པ་དང་། དེ་ཉིད་ལ་རབ་ཏུ་དད་པ་དང་སེམས་བརྟན་པ་
དང་། ཡུལ་མཆོག་ལ་ལུས་སེམས་ཀྱིས་གུས་པ་དང་ངག་གིས་ཞེ་སར་བཅས་པའམ། ཡང་ན་སེམས་ཅན་ཐམས་ཅད་
ལ་ཡང་ཡིན་ཏེ་བྱང་ཆུབ་སེམས་དཔས་ཐམས་ཅད་ལ་སྟོན་པ་ལྟ་བུར་ལྟ་བའི་ཕྱིར་རོ། །སྐྱེས་བུ་དམ་པས་ཁྲེལ་དོགས་
པའི་ངོ་ཚ་ཤེས་པ་དང་། རྣམ་སྨིན་ལ་འཇིགས་པ་དང་། རང་རྒྱུད་ཞི་བ་དང་། བསྡུ་བ་བཞིས་གཞན་དགའ་བར་བྱེད་པ་
ལ་བརྩོན་པ་དང་། བྱིས་པ་རྣམས་ནི་རང་བཞིན་གྱིས་ཕན་ཚུན་མི་མཐུན་པར་གནས་པས་གཅིག་ལ་ཕན་བཏགས་ན་
གཅིག་ཤོས་ཁྲོ་བར་བྱེད་པ་སོགས་མགུ་བར་དཀའ་བ་འདོད་པ་ཐ་དད་པ་དེ་རྣམས་ཀྱིས་མི་སྐྱོ་ཞིང་སེམས་ཅན་འདི་
དག་ནི་རང་བཞིན་གྱིས་རྣམ་པར་དག་པ་ཡིན་ལ། སྐྱོན་འདི་དག་ནི་གློ་བུར་གྱི་ཉན་མོངས་པ་འདིས་བསྐྱེད་པར་ཟད་
པས་བདག་གིས་འདི་དག་གི་ཉོན་མོངས་པ་བསལ་བར་བྱའོ། །ཞེས་ལྷག་པར་བརྩེ་བ་དང༌། སེམས་འཁྲུག་པ་སོགས་
ཉོན་མོངས་པ་ཅན་གྱི་ཁ་ན་མ་ཐོ་བ་མེད་པའི་དགེ་བའི་དངོས་པོ་སེམས་ལས་སུ་རུང་བས་བདག་གཞན་དབང་དུ་བྱས་
ཏེ་རྟག་པར་གནས་པ་དང་། སྒྱུ་མའི་སྐྱེས་བུའམ་སྤྲུལ་པ་བཞིན་དུ་ང་དང་ང་ཡིར་ལྟ་བ་མེད་པ་དེ་ལྟ་བུ་ལ་བདག་གི་
སེམས་རྟག་ཏུ་གནས་པར་བྱའོ། །
མདོར་ན་དལ་འབྱོར་རྙེད་དཀའ་བ་དང་དགེ་བའི་བློ་སྐྱེ་དཀའ་བ་བསམས་ཏེ་ངེས་སོགས་ཀྱི་དགེ་བའི་བློ་ལ་རྐྱེན་
ཆུང་འབྲིང་ཆེན་པོ་གང་གིས་ཀྱང་མི་གནོད་པ་རི་རབ་ལྟར་སྲན་ཚུགས་པར་བྱའོ། །འདི་ལ་དཀའ་འགྲེལ་ཆུང་ངུར།
རང་བཞིན་ལ་སྦྱར་བ་དང་། ཉམས་པ་སྲུང་བ་གཉིས། དང་པོ་ལ་ལུས་སེམས་ཀྱི་རང་བཞིན་ལ་སྦྱར་བ་གཉིས་དང་། ཕྱི་
མ་ལའང་ལུས་སེམས་ཀྱི་ཉམས་པ་སྲུང་བ་ཞེས་བཤད་ཀྱང་བཅས་རང་གི་རང་བཞིན་དང་མི་འཁྲུལ་བའི་ཕྱིར་འདི་ལྟར་
སྦྱར་རོ།
གཉིས་པ་དགེ་བ་ཆོས་སྡུད་ཀྱི་ཚུལ་ཁྲིམས་ལ་གཉིས། ལུས་ལ་མ་ཆགས་པར་དགེ་བ་ལ་སྦྱོར་བ་དང་། དགེ་བ་སྒྲུབ་
པའི་སྤྱོད་པ་ལ་བསླབ་པའོ། །དང་པོ་ལུས་ལ་མ་ཆགས་པར་དགེ་བ་ལ་སྦྱོར་བ་ལ་ལྔ། ལུས་ལ་རྟོག་པ་མེད་པར་
བསྟན། ལུས་མི་གཙང་བར་བསྟན། སྙིང་པོ་མེད་པར་བསྟན། མཁོ་བ་མེད་པར་བསྟན། དེ་ལྟར་དགོས་པ་མེད་པ་དེ་
ཐབས་ཀྱིས་དགོས་པ་ལ་སྦྱོར་ཞིག་པའོ། །དང་པོ་ལུས་ལ་རྟོག་པ་མེད་པར་བསྟནནི།
བྱ་རྒོད་ཤ་ལ་ཆགས་པ་ཡིས། །

ཕན་ཚུན་ཀུན་ནས་བཤལ་ཁྲིད་ཀྱང་། །
ལུས་ཁྱོད་མི་དགར་མི་བྱེད་ན། །
ད་ལྟ་ཅི་ཕྱིར་ཁ་ཏ་བྱེད།།  །།
ལུས་འདི་བདག་གིར་བཟུང་བྱས་ནས། །
ཡིད་ཁྱོད་ཅི་ཕྱིར་སྲུང་བར་བྱེད།
ཁྱོད་དང་འདི་གཉིས་སོ་སོ་ན། །
དེས་ཀོ་ཁྱོད་ལ་ཅི་ཞིག་བྱ།།  །།
ཞེས་གསུངས་ཏེ། ལུས་འདི་ནི་རྟོག་པ་མེད་སེམས་པ་མེད་དེ་དུར་ཁྲོད་དུ་བྱ་རྒོད་ཀྱིས་ཕན་ཚུན་དུ་ཐེན་ཤལ་ཁྲིད་
ཀྱང་མི་དགའ་བ་དང་སྲུང་བ་མེད་ལ། ཙནྡ་ན་ལ་སོགས་པས་བྱུགས་ཤིང་མཆོད་ཀྱང་དགའ་བ་མེད་ན་ད་ལྟ་བདག་གི་
ལུས་ཞེས་ཅིའི་ཕྱིར་སྲུང་སྟེ་སྲུང་བ་མི་རིགས་པའོ། །སེམས་ཀྱིས་བདག་གིར་བཟུང་བས་ལུས་ལ་གནོད་ན་སེམས་མི་
དགའ་འོ་ཞེ་ན། སུའི་ཡང་མ་ཡིན་པའི་བེམས་པོ་འདི་ལ་སེམས་སྟོང་པ་གང་དུ་ཡང་མི་ཐོགས་པའི་ཤེས་པ་ཙམ་ཁྱོད་
བདག་གིར་འཛིན་པ་ཆེས་མི་རིགས་ཏེ་ཤིན་ཏུ་ཐ་དད་པའི་ཕྱིར། དཔེར་ན་བརྒྱ་བྱིན་གྱིས་ཁྱི་རོ་ལ་བདག་གིར་བྱ་མི་
རིགས་པ་བཞིན་ནོ། །
འགྲེལ་ཆེན་ལས། ལུས་ལ་ནི་རྣམ་པ་ཐམས་ཅད་དུ་གང་དུ་ཡང་བྱེད་པ་མེད་དེ་བདག་རང་ཉིད་ལ་ཡང་ནུས་པ་
མེད་པའི་ཕྱིར། གཞན་དུ་ན་སེམས་དང་བྲལ་བའི་ལུས་བྱ་རྒོད་ཀྱིས་དྲངས་པ་ཅིས་རང་གིས་མི་སྲུང་། ཅི་ཡིད་བདག་
ཉིད་མ་ཡིན་པ་ལ་བདག་ཉིད་དུ་ཁས་བླངས་ནས་ཤ་དང་རུས་པའི་ཚོགས་ལུས་ཀྱི་མིང་ཅན་ལ་ཅིའི་ཕྱིར་སྲུང་བར་
བྱེད། ཅེས་སོ། །
གཉིས་པ་ལུས་མི་གཙང་བར་བསྟན་ནི།
རྨོངས་པའི་ཡིད་ཁྱོད་ཅི་ཡི་ཕྱིར། །
ཤིང་གཟུགས་གཙང་མ་གཟུང་མི་བྱེད།
མི་གཙང་ཚོགས་ཀྱི་འཁྲུལ་འཁོར་འདི། །
རུལ་པ་བསྲུངས་ཏེ་ཅི་ཞིག་རུང་།།  །།
ཞེས་གསུངས་ཏེ། སེམས་ཁྱོད་ཅིས་ཀྱང་བདག་གིར་འཛིན་ན་ཤིང་སྡོང་གཙང་མ་འདི་ལ་བདག་གིར་བྱོས་ཤིག་སྟེ་
བདག་གིར་བཟུང་དུ་ཡོད་པ་ཙམ་དང༌། བཟུང་མ་བཟུང་གང་གི་ཚེ་འང་སུའི་ཡང་མ་ཡིན་པ་ལ་ལུས་དང་ཤིང་གཉིས་

 
   

 
 
 

ཁྱད་མེད་པའི་ཕྱིར་དང་། ཤིང་འདི་མི་གཙང་བ་སོ་གཉིས་ཀྱི་གོང་བུ་མ་ཡིན་པའི་ཕྱིར་རོ།།
གསུམ་པ་སྙིང་པོ་མེད་པར་བསྟན་པ་ནི།
ཐོག་མར་པགས་པའི་རིམ་པ་འདི། །
རང་གི་བློ་ཡིས་ཐ་དད་ཕྱེ། །
ཤ་ཡང་རུས་པའི་དྲ་བ་ལས།
ཤེས་རབ་མཚོན་གྱིས་གུད་དུ་ཕྱེ།།  །།
རུས་པ་རྣམས་ཀྱང་དབྱེ་བྱས་ནས། །
རྐང་གི་བར་དུ་བལྟ་བྱ་ཞིང་།།
འདི་ལ་སྙིང་པོ་ཅི་ཡོད་ཅེས། །
བདག་ཉིད་གྱིས་ནི་བརྟག་པར་གྱིས།།  །།
དེ་ལྟར་འབད་དེ་བཙལ་ཡང་དེར།
ཁྱོད་ཀྱིས་སྙིང་པོ་མ་མཐོང་ན། །
ད་དུང་ཅི་ཕྱིར་ཆགས་ཚུལ་གྱིས། །
ཁྱོད་ནི་ལུས་འདི་སྲུང་བར་བྱེད།།  །།
ཅེས་གསུངས་ཏེ། ལུས་འདི་ལ་སྙིང་པོ་སྲ་མཁྲང་ཅན་ཡུངས་འབྲུ་ཙམ་ཡང་ཡོད་པ་མ་ཡིན་ཏེ། གཞན་གྱི་ལུས་ཞིག་པ་
དཔེར་གྱིས་ལ་རང་གི་ལུས་ལ་ཡང་སེམས་ཀྱིས་ཚོལ་ཞིག་པའོ། །བཙལ་བས་སྙིང་པོ་མ་རྙེད་ན་ནི་ཅི་ཞིག་ལ་ཆགས་
པར་བྱེད།
བཞི་པ་མཁོ་བ་མེད་པར་བསྟན་པ་ནི།
ཁྱོད་ཀྱི་མི་གཙང་བཟར་མི་རུང་། །
ཁྲག་ཀྱང་བཏུང་དུ་མི་རུང་ལ། །
རྒྱུ་ལྟོའང་གཞིབ་ཏུ་མི་རུང་ན། །
ལུས་ཀྱིས་ཁྱོད་ལ་ཅི་ཞིག་བྱ།།  །།


ཉིས་ན་ཝ་དང་བྱ་རྒོད་ཀྱིས།
ཟས་ཀྱི་དོན་དུ་འདི་སྲུང་རིགས། །
ཞེས་གསུངས་ཏེ། སེམས་ཁྱོད་ལ་ལུས་འདི་མཁོ་བ་ཅུང་ཟད་ཀྱང་མེད་དེ་ཁྱོད་ནི་བཟའ་བཏུང་དོན་དུ་གཉེར་ལ། འདི་ནི་
ཁྱོད་ཀྱི་བཟའ་བཏུང་དུ་མི་རུང་བའི་ཕྱིར་དང་གཞན་ཡང་འདིས་ཁྱོད་ལ་ཅི་ཞིག་བྱ། གལ་ཏེ་སྲུང་ན་བྱ་རྒོད་ལ་སོགས་
པས་སྲུང་བར་རིགས་ཏེ་དེ་དག་གིས་ནམ་ཞིག་ན་བཟའ་བར་བྱ་བ་ཡིན་པའི་ཕྱིར་རོ།
འདིར་དོགས་པ་འདི་འབྱུང་བའི་གནས་ཡོད་དེ། ལུས་དེ་ཙམ་དུ་སྙིང་པོ་མེད་ན་སྔར་དལ་འབྱོར་གྱི་ལུས་ཞེས་
མེད་དུ་མི་རུང་བ་དང་། རྙེད་དཀའ་བ་དང་། ཡོན་ཏན་ཆེ་བར་བཤད་པ་དང་འགལ་ལོ་སྙམ་པ་ནི་གཅིག་གོ།
ཡང་ཁ་ཅིག་འདུལ་བར་སྟོན་པས་མི་སྡུག་པ་སྒོམ་པར་གསུངས་པ་ན་དགེ་སློང་དྲུག་བཅུ་ལུས་ཀྱིས་སྐྱོ་བས་རང་
ཉིད་གསོད་དུ་བཅུག་པ་དང་། མང་པོ་ཞིག་ཆུ་ལ་སོགས་པར་ལྕེབས་པར་བཤད་པ་ལྟར་ལུས་ལ་སྐྱོ་བས་འདིས་ཅི་བྱ་
ཞེས་འདོར་བར་འདོད་པའི་བློ་སྐྱེ་བའོ། །
དང་པོའི་ལན་ནི།
དེ་ནི་གནས་སྐབས་ཐ་དད་དེ་སྔར་ཆོས་ཀྱི་དོན་དུ་མི་ལུས་དགོས་པར་བཤད་པ་ནི་དེ་བཞིན་ཁོ་ན་སྟེ་ངན་འགྲོ་ལ་
སོགས་པས་ཆོས་མི་གོ་ཞིང་དེ་དག་ལ་བལྟོས་ཏེ་མི་ལུས་འདི་ཡོན་ཏན་རྨད་དུ་བྱུང་བའི་ཕྱིར་རོ། །འདིར་ནི་ལུས་ལ་
ཞེན་ཞིང་ཆགས་པའི་བློ་འཇོམས་པའི་ཕྱིར། ལུས་ལ་ཆགས་བྱ་མ་ཡིན་པར་བསྟན་པ་སྟེ་ལུས་ལ་ཞེན་ཞིང་ཆགས་ན་
ཕ་རོལ་ཏུ་ཕྱིན་པ་དྲུག་ག་མི་འགྲུབ། དམ་པའི་ཆོས་མཐའ་དག་ལས་རིང་དུ་འགྱུར་བའི་ཕྱིར་རོ།།
གཉིས་པའི་ལན་ནི།
གཞུང་གིས་འདེབས་པར་འགྱུར་རོ། །འགྲེལ་ཆེན་ལས་ཀྱང་། ཅིའི་ན་དེ་ལ་རྣམ་པ་ཐམས་ཅད་དུ་སྐབས་མི་འབྱེད་དམ་
ཞེ་ན། མ་ཡིན་པའི་ཕྱིར་གླ་རྔན་སོགས་གསུངས་ཏེ་གླ་རྔན་ནི་ལས་ཀྱི་རིན་ནོ། །དེ་རྙེད་ཙམ་ལུས་འགྲོ་བའི་རང་བཞིན་
འདི་ལ་བྱིན་ལ། ཀྱེ་ཡིད་ཁྱོད་རང་གིས་དགོས་པ་སྒྲུབས་ཤིག །ཅེས་སོ། །
ལྔ་པ་དེ་ལྟར་དགོས་པ་མེད་པ་དེ་ཐབས་ཀྱིས་དགོས་པ་ལ་སྦྱོར་ཞིག་པ་ནི།
མིའོ་ཅོག་གི་ལུས་འདི་ནི། །
བཀོལ་བར་བྱ་བ་ཉིད་དུ་ཟད།།  །།
འདི་ལྟར་ཁྱོད་ཀྱིས་བསྲུངས་ཀྱང་ནི། །

 
  

འཆི་བདག་བརྩེ་བ་མེད་པ་ཡིས།
འཕྲོགས་ཏེ་བྱ་དང་ཁྱིར་བྱིན་ན། །
དེ་ཚེ་ཁྱོད་ཀྱིས་ཅི་བྱར་ཡོད།།  །།
བྲན་གཡོག་བཀོལ་དུ་མི་བཏུབ་ལའང་། །
གོས་ལ་སོགས་པ་མི་སྦྱིན་ན། །
ལུས་འདི་སྙོད་ཀྱང་གཞན་འགྲོ་ན། །
ཁྱོད་ཀོ་ཅི་སྟེ་ཤ་ཐང་གསོ།།  །།
འདི་ལ་གླ་རྔན་བྱིན་ནས་ནི། །
ད་ནི་རང་དོན་བྱེད་དུ་ཆུག །
ཕན་པ་མེད་པ་འདི་ལ་ནི། །
ཐམས་ཅད་སྦྱིན་པར་མི་བྱའོ།།  །།
འགྲོ་དང་འོང་བའི་རྟེན་ཙམ་དུ། །
ལུས་ལ་གྲུ་ཡི་བློ་བཞག་སྟེ། །
སེམས་ཅན་རྣམས་དོན་སྒྲུབ་པའི་ཕྱིར། །
ཡིད་བཞིན་གྱི་ནི་ལུས་སུ་སྒྱུར།། །།
ཞེས་གསུངས་ཏེ། རྐང་པ་གཉིས་ཀྱིས་ལུས་དགེ་བ་ལ་བཀོལ་དགོས་པར་བསྟན། དེ་ཡང་ཚིགས་བཅད་གསུམ་གྱིས་
རང་དོན་དུ་བཀོལ་བ་དང་། གཅིག་གིས་གཞན་དོན་ལ་བཀོལ་བར་བསྟན་ཏོ། །
དེ་ཡང་མི་འོ་ཅོག་གི་ཞེས་པ་ནི་བདག་ཅག་མིར་སྐྱེས་སོ་ཅོག་གི་ཞེས་པ་སྟེ་ལུས་ཀྱི་དགོས་པ་ནི་དགེ་བ་ལ་
བཀོལ་བ་ཁོ་ན་སྟེ། དགེ་སྡིག་ལུང་མ་བསྟན་གང་ལ་བཀོལ་ཡང་ལུས་ཉིད་ནི་རིང་པོར་མི་ཐོགས་པར་འཇོག་ཅིང་
འཇིག་མོད་ཀྱང་། བཀོལ་བ་པོའི་རྣམ་ཤེས་ཀྱི་རྒྱུན་དེ་ཉིད་གང་ནས་གང་དུ་འགྲོ་བར་ལས་དེ་རྗེས་སུ་འབྲངས་ཏེ་སྡིག་
པ་ལ་བཀོལ་ན་ངན་སོང་ནས་ངན་སོང་མུ་མཐའ་མེད་པར་གཞོལ་ནས་སྡུག་བསྔལ་མི་བཟད་པ་མྱོང་ལ། དགེ་བ་ལ་
བཀོལ་ན་མཐོ་རིས་ཀྱི་བདེ་བ་དཔག་ཏུ་མེད་པ་མྱོང་བར་འགྱུར་བའི་ཕྱིར་རོ། །ལུང་དུ་མ་བསྟན་པའི་ལས་ཀྱང་གནས་
སྐབས་ཀྱི་བྱ་བ་ཟིན་པ་ཙམ་དེ་ཉིད་འབྲས་བུར་ཟད་དེ། དེ་ལས་གཞན་མི་བསྐྱེད་པ་རྫ་བྱེད་འདོད་ཙམ་ཁོ་ནས་འཇིམ་
པ་ལ་སོགས་པ་ལས་རྫ་བྱས་པའི་འབྲས་བུ་ནི་རྫ་གྲུབ་པ་དེ་ཉིད་དུ་ཟད་དེ། དེ་ལས་རྣམ་པར་སྨིན་པ་གཞན་མེད་དོ། །
དེས་ན་ལུང་དུ་མ་བསྟན་པ་སྙིང་པོ་མེད་པ་རྣམས་ཀྱང་དོར་ཏེ་མི་དགེ་བའི་བྱ་བ་སྐད་ཅིག་གི་ཡང་སྐབས་མི་


 
འབྱེད་པར་དགེ་བ་ཁོ་ན་ལ་ལུས་ལ་འཕངས་པ་དང་། སྐྱོ་བ་དང་། དུབ་པ་དང་། རློམ་སེམས་མེད་པར་བཀོལ་ཞིག་པའོ།
དེ་ཡང་ལུས་འདི་འཕངས་མེད་དུ་དགེ་བ་ལ་བཀོལ་དགོས་ཏེ་ནམ་འཇིག་ཆ་མེད་པའི་ཕྱིར། སྐྱོ་དུབ་མེད་པར་
བཀོལ་དགོས་ཏེ་སེམས་རང་ཉིད་ལ་གཏན་དུ་ཕན་པའི་བྱ་བ་འདི་ལས་གཞན་མེད་པའི་ཕྱིར། རློམ་སེམས་དང་ཡུས་
མེད་པར་བཀོལ་དགོས་ཏེ། རང་གི་བཀྲེས་པ་སེལ་ཕྱིར་ཟས་ཟ་བ་ལ་གཞན་ལ་ཡུས་བྱས་མེད་པ་བཞིན་ནོ། །དེ་ཡང་
ད་ལྟ་ནས་རིངས་པར་བཀོལ་དགོས་ཏེ། ཚེ་ལ་ངེས་པ་མེད་ནམ་འཆི་ཆ་མེད་ཤི་ཕན་ཆད་ལུས་དེས་ཅི་ཡང་བྱར་མེད་
པའི་ཕྱིར་རོ། །
དེས་ན་ལུས་འདི་ལ་གླ་རྔན་གྱི་དོན་དུ་ཟས་སྐོམ་དང་གོས་དང་སྨན་དང་གནས་མལ་རྣམས་འདོད་པ་བསོད་
སྙོམས་ཀྱི་མཐའ་སྤངས་ཤིང་། ངལ་ཞིང་དུབ་པའི་མཐའ་སྤངས་པ་ཇི་ཙམ་གྱིས་བདེ་བར་འཚོ་ནུས་པ་རེ་བྱིན་ལ།
སེམས་དེ་ཉིད་ལ་གཏན་དུ་ཕན་པའི་དགེ་བའི་བྱ་བ་ལ་གཅིག་ཏུ་སྦྱོར་བའི་བྲན་གྱི་ལས་ཚོལ་ཞིག །དེ་ལྟ་མིན་པར་
འདི་ལ་བདག་གིར་འདུ་ཤེས་ཏེ་གཅེས་འཛིན་གྱིས་བསོས་ཤིང་རྒྱགས་ལ་མཚག་བཟང་བར་བྱས་པ་ལ་ནི་སྙིང་པོ་ཅི་
ཡང་མེད་དེ། འདི་ནི་ཇི་ཙམ་བསོས་ཀྱང་མཐར་སེམས་དང་མི་འགྲོགས་པར་ཐ་དད་དུ་མི་འགྲོ་ལ་དེའི་ཚེ་ཤི་བའི་རོ་
ཚོ་བར་ཟད་ལ་དེས་སེམས་ཁྱོད་ལ་ཅི་ཞིག་ཕན། དེས་ན་སུའི་ཡང་མ་ཡིན་པའི་དངོས་པོ་མི་གཙང་བའི་འདུས་པ་རུས་
པའི་འཁྲུལ་འཁོར་བསྐྱེད་པ་ཙམ་འདི་ལ་ཆགས་ཤིང་བདག་གིར་ཞེན་པས་དངོས་པོ་ཇི་སྙེད་པ་ཐམས་ཅད་ཟས་སྐོམ་
དང་གོས་དང་རྒྱན་དུ་བྱས་ཏེ་འདི་ལ་བྱིན་པར་ནི་མི་བྱའོ། །འོན་ཀྱང་ལུས་འདི་ནི་འཁོར་བའི་མཚོ་ལས་བདག་གཞན་
སྒྲོལ་བ་ལ་གྲུ་ཙམ་དུ་འགྱུར་ལ། གྲུ་དེ་ཤིང་དང་ལྕགས་ལ་སོགས་པའི་འདུས་པ་ཡིན་ཞིང་རྟོག་པ་ཅི་ཡང་མེད་ཀྱང་ཆུ་
བོ་ལས་སྒྲོལ་ན་མེད་དུ་མི་རུང་ཞིང་། དེ་ལ་ཡང་གཟེར་དང་པྲ་ཚིལ་ལ་སོགས་པས་དུས་དུས་སུ་གྲུ་ཚགས་མ་བྱས་ན་
འཇིག་པ་ལྟར་ལུས་ཀྱི་གྲུ་འདི་ལའང་གྲུ་ཚགས་ལྟ་བུའི་ཟས་གོས་སྨན་གྱིས་བསྐྱངས་ཏེ་བདག་དང་སེམས་ཅན་ཐམས་
ཅད་ཀྱི་དོན་དུ་རེ་ཞིག་ཟུང་ལ་མཐར་ཆུ་བུར་མི་གཙང་བའི་ལུས་མི་རྟག་པ་བདག་མེད་པ་གསོབ་གསོག་སྙིང་པོ་མེད་
པ་འདི་ལ་བརྟེན་ནས་རྡོ་རྗེའི་སྐུ་གཙང་བ་དམ་པ་རབ་ཀྱི་མཐར་སོན་པ་རྟག་པ་གཡུང་དྲུང་གི་རང་བཞིན་བདག་དམ་
པའི་ཕ་རོལ་ཏུ་ཕྱིན་པའི་དངོས་པོ་མི་ཤིགས་པ་སྙིང་པོར་གྱུར་པ་འགྲོ་བ་ཐམས་ཅད་ཀྱི་རྟེན་གནས་ཡིད་བཞིན་གྱི་ནོར་
བུ་ལྟ་བུ་ཆོས་ཀྱི་སྐུ་འཐོབ་པར་གྱིས་ཤིག་པའོ། །
དེ་ལྟར་ལུས་དང་ལོངས་སྤྱོད་ཀྱི་རང་བཞིན་ཤེས་པས་ཆགས་པ་མེད་པར་འགྱུར་ལ། ལུས་དང་ལོངས་སྤྱོད་ལ་
མ་ཆགས་པས་ནི་ཕ་རོལ་ཏུ་ཕྱིན་པ་ཐམས་ཅད་འགྲུབ་པར་འགྱུར་གྱི་གཞན་དུ་ན་ལོངས་སྤྱོད་ལ་ཆགས་པས་སྦྱིན་
པ་མི་འགྲུབ། ལུས་ལ་ཆགས་པས་ཚུལ་ཁྲིམས་བཟོད་བརྩོན་གསུམ་མི་འགྲུབ༌། རྒྱུ་དེས་བསམ་གཏན་དང་རྟོགས་པ་
ལས་ཉམས་པར་འགྱུར་རོ། །དེའི་ཕྱིར་ལུས་ལ་ཆགས་པར་བྱ་བ་མ་ཡིན་པར་བསྟན་པའོ། །

 

 
གཉིས་པ་དགེ་བ་སྒྲུབ་པའི་སྤྱོད་པ་ལ་བསླབ་པ་ ལ་དྲུག །རྗེས་ཐོབ་ཀྱི་སྤྱོད་པ་སྤྱིར་བསྟན་པ། གདམས་ངག་དང་
དུ་བླང་བ། གཞན་གྱི་བསོད་ནམས་ལ་བསྟོད་པར་བྱ་བ། ཇི་ལྟར་སྨྲ་ཚུལ། མིག་གིས་ལྟ་ཚུལ། དགེ་བ་ཁྱད་པར་ཅན་ཇི་
ལྟར་སྒྲུབ་ཚུལ་ལོ། །དང་པོ་རྗེས་ཐོབ་ཀྱི་སྤྱོད་པ་སྤྱིར་བསྟན་པནི།
དེ་ལྟར་རང་དབང་ཡོད་ཀྱིས་ཏེ། །
རྟག་ཏུ་འཛུམ་པའི་བཞིན་དུ་གྱིས། །
ཁྲོ་གཉེར་ངོ་ཟུམ་ཡོངས་ཐོང་སྟེ། །
འགྲོ་བའི་བཤེས་དང་གསོང་པོར་གྱིས།།  །།
ཁྲི་ལ་སོགས་པ་བབ་ཅོལ་དུ། །
སྒྲ་དང་བཅས་པར་མི་དོར་རོ། །
སྒོ་ཡང་དྲག་ཏུ་མི་དབྱེ་སྟེ། །
རྟག་ཏུ་བཅོམ་སྐྱུང་དགའ་བར་བྱ།།  །།
ཆུ་སྐྱར་བྱི་ལ་ཆོམ་རྐུན་དག །
སྒྲ་མེད་འཇབ་ཅིང་འགྲོ་བ་ཡིས། །
མངོན་པར་འདོད་པའི་དོན་གྲུབ་པ། །
ཐུབ་པས་རྟག་ཏུ་དེ་བཞིན་སྤྱད།། །།
ཅེས་གསུངས་ཏེ། སེམས་དུལ་ཞིང་ལས་སུ་རུང་བ་ནི་སྤྱོད་པ་ཐམས་ཅད་ཀྱི་གཞི་སྟེ་དེ་མེད་ན་རྟ་རྒོད་ལྟར་ཁ་ལོ་
བསྒྱུར་བར་མི་ནུས་པའི་ཕྱིར། བཞིན་འཛུམ་པ་དང་བཅས་པས་གསོང་པོ་སྟེ་དྲང་པོ་དང་ཕན་པར་སྨྲ་བར་བྱ་སྟེ། འདི་
ལ་ཡང་སེམས་ཐག་པ་ནས་མ་ཡིན་པར་དེ་ལྟར་བྱེད་ན་ངོ་དགའ་དང་གཅམ་བུ་དང་ཁ་གསག་ཡིན་པས་ཡང་དག་
མིན་ལ་སེམས་དང་འདྲེ་བ་ནི་བྱམས་པ་དང་རྗེས་སུ་འབྲེལ་བའོ། །ཁྲི་སོགས་སྒྲ་བཅས་སུ་དྲག་པོར་མི་དོར་བ་དང་སྒོ་
བཙན་ཐབས་སུ་དྲག་པོར་མི་འབྱེད་པ་དང་། སྐད་ཆེན་པོ་དགོས་མེད་དུ་མི་འབྱིན་པ་སོགས་ནི་སྲོག་ཆགས་ཕྲ་མོ་མང་
པོ་སྐྲག་པས་འཆི་བ་སོགས་ལས་སྲུང་བ་དང་ཕ་རོལ་པོའི་ཏིང་ངེ་འཛིན་སོགས་ལ་བར་ཆད་དུ་མི་འགྱུར་བ་དང་ཙན་
ཐབས་སུ་སྐྲག་པ་མི་སྐྱེ་བ་དང་རང་ཉིད་ཀྱི་ཤེས་བཞིན་མི་ཉམས་པར་འགྱུར་བའི་ཕྱིར་རོ། །
དེས་ན་ལུས་ངག་གི་སྤྱོད་ལམ་ཐམས་ཅད་འཇམ་ཞིང་དལ་ལ་གཞན་གྱི་ཡིད་ལ་མི་གཟན་པ་ངག་གིས་བཅོམ་
བསྐྱུངས་ཤིང་མངོན་ཚན་ཆུང་བ་ཁོ་ནས་རང་གི་སྤྱོད་པ་འགྲུབ་པར་བྱ་དགོས་པའོ། །ཆུ་སྐྱར་ལ་སོགས་པའི་དཔེ་ནི་
མངོན་ཚན་ཆུང་བར་བྱེད་པའི་དཔེ་ཁོ་ན་སྟེ་དེ་ལས་གཞན་པའི་དཔེ་མ་ཡིན་ནོ། །ཐུབ་པ་ཞེས་པ་ནི་སྤྱིར་དཀའ་ཐུབ་པ་

 
དང་། དྲང་སྲོང་ངམ། བརྟུལ་ཞུགས་ཅན་མཐའ་དག་ལ་འཇུག་ཀྱང་། སྐབས་འདིར་བྱང་ཆུབ་སེམས་དཔའ་དེས་ཞེས་བྱ་
བའི་དོན་ཏོ། །
གཉིས་པ་གདམས་ངག་དང་དུ་བླང་བ་ནི།
གཞན་ལ་བཞེན་བསྐུལ་འདེབས་མཁས་ཤིང་། །
མ་བཅོལ་ཕན་པ་བྱེད་པའི་ངག །
གུས་པས་སྤྱི་བོས་བླག་བྱ་སྟེ། །
རྟག་ཏུ་ཀུན་གྱི་སློབ་མར་གྱུར།།  །།
ལེགས་པར་སྨྲས་པ་ཐམས་ཅད་ལ། །
དགེ་བར་གསུངས་ཞེས་བརྗོད་པར་བྱ། །
ཞེས་གསུངས་ཏེ། གཞན་དགེ་བ་ལ་བསྐུལ་བའི་བཞེན་བསྐུལ་ཐབས་མཁས་པས་འདེབས་པར་བྱ་སྟེ། ཁ་ཅིག་ནི་
བསྟོད་ཅིང་བཀུར་སྟི་དང་བཅས་པས་འདུལ་བ་དང༌། དེ་བཞིན་དུ་དམད་ཅིང་དཔྱོས་པ་དང༌། བཞད་གད་དང་བཅས་
པ་དང་། གཏམ་གཞན་སྣ་ཚོགས་ལས་འཕྲོས་ཏེ་གླེངས་པ་དང༌། དམ་པའི་ཆོས་ཉིད་ཀྱི་རིམ་པས་བསྟན་པ་དང་། ཟུར་
གྱིས་བསྟན་པ་དང་། ཐ་མལ་པའི་ངག་ཉིད་ཡིན་པར་བཅོས་ཏེ་བསྟན་པས་འདུལ་བ་སྣ་ཚོགས་པར་ཡོད་པས་དེ་དང་
དེའི་ཚུལ་གྱིས་བསྟན་པར་བྱ་དགོས་པའི་དོན་ཏོ། །
གལ་ཏེ་གཞན་སུ་ཞིག་བདག་ཉིད་ལས་མཁས་ཀྱང་རུང་མི་མཁས་ཀྱང་རུང་། ཆོས་སྒྲུབ་པ་ཞིག་ཡིན་ཡང་རུང་
གདོལ་པ་ལྟ་བུ་ཞིག་ཡིན་ཡང་རུང་། འོས་ཀྱང་རུང་མི་འོས་ཀྱང་རུང་། བཅོལ་ཡང་རུང་མ་བཅོལ་ཡང་རུང་། བསམ་
པ་དག་པས་ཡིན་ཡང་རུང་བརྙས་འདོད་པ་སོགས་ཀྱིས་ཡིན་ཡང་རུང་སྟེ། ཐ་ན་ཚིགས་སུ་བཅད་པ་གཅིག་གམ། རྐང་
པ་གཅིག་ཙམ་མམ། དོན་དང་ལྡན་པའི་ཚིག་གཅིག་ཙམ་སྨྲ་བར་བྱེད་ནའང་བདག་གིས་དམ་པའི་ཆོས་དེ་བླང་བར་བྱ་
ཞིང་གུས་པར་བྱ་སྟེ། ཁོ་བོ་ནི་རྒྱ་ཆེར་ཤེས་པས་འདི་ཙམ་ལ་མ་ལྟོས་སོ་ཞེ་འམ། འདི་བས་བདག་མཁས་སོ་ཞེ་འམ།
ཁོ་བོས་ཆོས་སྟོན་པར་མ་བཅོལ་ལོ་ཞེ་འམ། འདི་ལས་མཉན་ན་བདག་གི་རྙེད་པ་དང་བཀུར་སྟི་ཉམས་པར་འགྱུར་རོ་
སྙམ་དུ་རྟོག་པར་མི་བྱ་སྟེ། བྱང་ཆུབ་སེམས་དཔའ་ནི་རྟག་ཏུ་ཐམས་ཅད་ཀྱི་བྲན་དང་སློབ་མ་ལྟ་བུར་ཁས་ལེན་པའི་
ཕྱིར་ཏེ། སྔོན་བྱང་ཆུབ་སེམས་དཔས། འདི་ནི་གང་གི་ཁྱོར་གྱུར་པའི། །བུད་མེད་དེ་ཡང་མྱ་ངན་འདས། །ཞེས་རི་དྭགས་
སྐྱེས་ཀྱིས་བརྗོད་པ་ན། མྱ་ངན་འདས་ཞེས་པའི་ཚིག་ཙམ་ལ་དགྱེས་ནས་མུ་ཏིག་གི་ཕྲེང་བ་གནང་བ་དང་། གནོད་
སྦྱིན་དང་སྲིན་པོའི་གཟུགས་ཅན་དུ་མ་ལས་རང་གི་ཤས་དམ་པའི་ཆོས་ཚིགས་བཅད་རེ་རེ་ཉོས་པ་དང༌། ཚིགས་

 
    
 
 
བཅད་གཅིག་གི་དོན་དུ་ལུས་ལ་ལྕགས་གཟེར་སྟོང་བཏབ་པ་དང་། མར་མེའི་སྡོང་བུ་སྟོང་བཙུགས་པ་དང་། བདག་དང་
བཙུན་མོ་དང་སྲས་ཏེ་མཆོག་གསུམ་བྱིན་པ་སོགས་སྐྱེས་རབས་རྒྱ་མཚོ་ལྟ་བུའི་ཕྱིར་དང༌། བྱང་ཆུབ་སེམས་དཔའ་
རྫུ་འཕྲུལ་ཐོབ་པ་རྣམས་ཀྱང་ཆོས་ཚིགས་བཅད་གཅིག་གི་ཆེད་དུ་སྟོང་གསུམ་མེ་ལྕེས་གང་བ་དུ་མ་བརྒལ་ནས་འགྲོ་
བའི་ཕྱིར་རོ། །དེ་བཞིན་དུ་གཞན་གྱིས་ཆོས་ལེགས་པར་སྨྲ་བ་མཐོང་ན་དེ་ལ་སེམས་ཐག་པ་དང་དངོས་སུ་དག་གིས་
ཀྱང་ལེགས་པར་གསུངས་སོ། །རྗེས་སུ་ཡི་རང་ངོ་ཞེས་དགའ་བའི་ཚིག་སྨྲ་བར་བྱ་སྟེ་གལ་ཏེ་ལེགས་པར་སྨྲས་པ་སྟོན་
པའི་བཀའ་དང་མི་འགལ་བ་ཡིན་ནའོ། །
གལ་ཏེ་ཆོས་མ་ཡིན་པ་སྟོན་པ་ཞིག་ན་ནི་རིགས་པ་དང་ལུང་གིས་ཚར་བཅད་པར་བྱ་ལ། གལ་ཏེ་དེ་ལྟར་མ་
ནུས་པའམ་དགེ་འདུན་འཁྲུག་ལོང་གི་རྒྱུར་འགྱུར་བ་སོགས་མཐོང་ན་ཅི་ཡང་སྨྲ་བར་མི་བྱ་ལ་མཉན་པར་ཡང་མི་བྱ་
སྟེ། དམ་ཆོས་ཀྱི་རྒྱལ་པོ་སོགས་ཀྱི་མདོ་ལས། མ་འོངས་པའི་ཚེ་ཆོས་མ་ཡིན་པ་སྨྲ་བ། དངོས་པོ་དང་མཚན་མ་དང་
བདག་ཏུ་ལྟ་བ་དག་གིས་དེ་ལྟར་སྟོན་པ་ན་སྔོན་སངས་རྒྱས་མཐོང་བའི་སར་བུ་བློ་གྲོས་ཅན་ཁ་ཅིག་དེ་ལ་མི་དགའ་
ནས་འཁོར་དེ་ནས་ལངས་ཏེ་སོང་བ་དང༌། སྔོན་སངས་རྒྱས་མཐོང་བའི་ལྷ་རྣམས་དགའ་སྟེ་ད་དུང་སྟོན་པའི་བསྟན་པ་
གནས་སོ། །ཞེས་སར་བུ་དེ་དག་ལ་བསྔགས་པར་བཤད་པའི་ཕྱིར་རོ། །
འགྲེལ་ཆེན་ལས་ནི། གཞན་ལ་སོགས་ནི་འགྱོད་པ་སེལ་བ་དང་། གདམས་ངག་དང་། རྗེས་སུ་བསྟན་པའི་ཆོས་
ལ་གུས་པ་ཅན་དུལ་བ་ལ་སོགས་པ་མཁས་པ་གསོལ་བ་མ་བཏབ་པར་ཕན་པའི་ཚིག་ནི་སྤྱི་བོས་བླང་བར་བྱ་སྟེ། དེའི་
སེམས་སུན་དབྱུང་བར་ཡང་མི་བྱ་ལ་ཁྱད་དུ་བསད་པར་ཡང་མི་བྱའོ། །ཕྲ་དོག་གི་དྲི་མ་རབ་ཏུ་བཀྲུ་བའི་ཕྱིར། ལེགས་
པར་གསུངས་པ་སོགས་ཏེ་ལྷག་པའི་བསམ་པས་སོ། །ཞེས་སོ། །
གསུམ་པ་གཞན་གྱི་བསོད་ནམས་ལ་བསྟོད་པར་བྱ་བ ནི།
བསོད་ནམས་བྱེད་པ་མཐོང་གྱུར་ན། །
བསྟོད་པས་ལེགས་པར་དགའ་བ་སྐྱེད།།  །།
ལྐོག་ན་ཡོན་ཏན་བརྗོད་བྱ་ཞིང་། །
ཡོན་ཏན་བརྗོད་ན་རྗེས་སུ་བརྗོད།
རང་གི་ཡོན་ཏན་བརྗོད་ན་དེ། །
ཡོན་ཏན་ཤེས་པར་རིག་པར་བྱ།།  །།
རྩོམ་པ་ཐམས་ཅད་དགའ་ཕྱིར་ཏེ། །


དེ་ནི་རིན་གྱིས་ཉོ་ནའང་དཀོན། །
དེ་ལྟར་གཞན་བྱས་ཡོན་ཏན་གྱིས། །
དགའ་བའི་བདེ་བ་སྤྱད་པར་བྱ།། །།
བདག་ལ་འདིར་གོད་ཡོང་མེད་ལ། །
ཕ་རོལ་ཏུ་ཡང་བདེ་བ་ཆེ།
ཉེས་པས་མི་དགའ་སྡུག་བསྔལ་ཞིང་། །
ཕ་རོལ་ཏུ་ཡང་སྡུག་བསྔལ་ཆེ།།  །།
ཞེས་གསུངས་ཏེ། གཞན་བསོད་ནམས་ཀྱི་ལས་བྱེད་པ་ཐོས་པའམ་མཐོང་ན་དེ་ལ་སེམས་ཐག་པས་ཡི་རང་བར་བྱ་
ཞིང་ཕ་རོལ་པོ་ལ་མི་གནོད་ན་དངོས་སུའང་བསྟོད་ཅིང་ཡི་རང་བར་བྱའོ། །
སྤྱིར་གཞན་གྱི་ཡོན་ཏན་བརྗོད་ན་ངོར་མི་བརྗོད་པར་ལྐོག་ན་བརྗོད་པར་བྱ་སྟེ་རློམ་སེམས་དང་། ང་རྒྱལ་མི་སྐྱེ་
བའི་ཆེད་དང་། ཡ་རབས་དག་ནི་ངོར་བསྟོད་ན་ངོ་ཚ་བར་བྱེད་ཀྱིས་དགའ་བར་མི་བྱེད་ལ། ངོར་བསྟོད་ཁ་གསག་དེང་
སང་གི་མི་ཆེན་རྣམས་ལ་ཞལ་འཛིན་དང་། དགོངས་ལེན་དང་། གཟིགས་སྐུར་ཞེས་མེད་མི་རུང་དུ་དགོས་པ་འདི་དག་
ནི་མ་རབས་མགུ་བྱ་ཡིན་མོད་ཀྱང་གཡོ་སྒྱུའི་བྱེ་བྲག་ཡིན་པའི་ཕྱིར། མཁས་པ་རྣམས་ཀྱིས་དེ་ལ་དགའ་བ་དང་དེས་
འཚོ་བའི་སྐྱེས་བུ་གཉིས་ཀ་རིང་དུ་སྤང་བར་བྱ་བ་ཡིན་པའི་ཕྱིར་རོ། །རང་གི་ཡོན་ཏན་ཕ་རོལ་གྱིས་བརྗོད་པ་མཐོང་
ན་ཡོན་ཏན་ཤེས་པ་དང་དེ་ལ་ཕྲག་མི་དོག་པར་བསྔགས་པ་ཙམ་ལ་དགའ་ཞིང་རྗེས་སུ་ཡི་རང་བར་བྱའི་བསྟོད་པས
མགུ་བ་དང་རློམ་སེམས་སུ་ནི་མི་བྱའོ། །
མདོར་ན་བྱང་ཆུབ་སེམས་དཔའི་བྱ་བ་ཅི་རྩོམ་ཡང་གཞན་དོན་དུ་ཡིན་ལ། བློ་འདི་ལྟ་བུ་ནི་རིན་གྱིས་ཀྱང་འཇིག་
རྟེན་དུ་གཞན་ལ་མི་རྙེད་དོ། །དེ་ལྟར་གཞན་དོན་ཁོ་ན་བསྒྲུབ་པར་བྱ་བ་ཡིན་ན་རང་ཉིད་ཀྱིས་བསྒྲུབས་པ་ལ་མ་ལྟོས་
པར་སེམས་ཅན་རང་རང་གིས་རྒྱུ་བསོད་ནམས་དང་འབྲས་བུ་བདེ་བ་སྤྱོད་ན་དགའ་བ་བརྒྱ་འགྱུར་དུ་བྱ་བར་རིགས་
ཏེ། དེ་ལྟར་གཞན་བྱས་ཡོན་ཏན་གྱིས་བདག་དགའ་བའི་བདེ་བ་སྤྱད་པ་བུ་གཅིག་པོ་ནད་ཆེན་པོ་ལས་སོས་ཏེ་བདེ་བ་
ཐོབ་པ་མས་མཐོང་བ་ན་བུ་ཉིད་ནད་ལས་སོས་པའི་དགའ་བདེ་ལས་དེ་མཐོང་བའི་མ་དགའ་བདེ་ཁྱད་པར་དུ་གྱུར་པ་ལྟ་
བུའོ། །དེ་ལྟར་གཞན་བདེས་བདག་དགའ་བ་འདི་ལ་ནི་བདག་ཉིད་ལ་ནི་འདིར་ཀརཥ་པ་ཎ་གཅིག་གོང་བ་ཡང་མེད་ལ་
ཕ་རོལ་ཏུ་ཡང་བསོད་ནམས་ཚད་མེད་པའི་བདེ་བ་འཐོབ་པར་འགྱུར་རོ། །དེ་ལས་ཟློག་སྟེ་གཞན་གྱི་བདེ་བ་མི་བཟོད་
པ་དང་ཉེས་པར་དགའ་བའི་བློ་འདིས་ནི་འཕྲལ་དུ་རང་ཉིད་སྡུག་བསྔལ་ཞིང་ཟུག་རྔུ་ཡིད་གདུངས་ལ་ཕ་རོལ་ཏུ་ཡང་
སྡུག་བསྔལ་མི་བཟད་པ་མྱོང་དགོས་པའི་ཕྱིར་རོ། །
འགྲེལ་ཆེན་ལས། ལྐོག་ན་སོགས་ནི་ཁ་གསག་ཏུ་དོགས་པ་བཟློག་པའི་ཕྱིར་ཏེ་གཞན་དུ་ན་ཁ་ཅིག་ཁ་གསག་

 
 
 
ཡིན་སྙམ་པར་འགྱུར་རོ། །གཞན་གྱིས་དེའི་མངོན་སུམ་དང་གཞན་གྱི་ཡོན་ཏན་སྨྲ་བར་བྱེད་ན་དེ་དང་མཐུན་པར་
སྨྲ་བར་བྱེད་པ་དེའི་མངོན་སུམ་དུ་བརྗོད་པར་བྱའོ། །གཞན་དུ་འདི་ལ་མ་དགའ་འོ་སྙམ་ནས་ཕ་རོལ་གྱི་སེམས་སུན་
འབྱིན་པར་བྱེད་དོ། །གཞན་གྱི་ཡོན་ཏན་ལ་མི་བཟོད་པ་སྤང་བ་ནི་དེ་ལྟར་རམ་གལ་ཏེ་ཞེས་སོགས་སོ། །ཞེས་སོ།
བཞི་པ་ཇི་ལྟར་སྨྲ་ཚུལ ནི།
སྨྲ་ན་ཡིད་ཕེབས་འབྲེལ་བ་དང་། །
དོན་གསལ་ཡིད་དུ་འོང་བ་དང་། །
ཆགས་དང་ཞེ་སྡང་སྤངས་པ་དང་། །
འཇམ་ཞིང་རན་པར་སྨྲ་བར་བྱ།།  །།
ཞེས་གསུངས་ཏེ། བྱང་ཆུབ་སེམས་དཔས་སྨྲ་བ་ན་བག་ཕབ་སྟེ་ཕ་རོལ་པོ་ཡིད་ཕེབས་པར་བྱེད་པ་དང་། ཚིག་འབྲེལ་
བ་དང་། དོན་གསལ་ཞིང་ཡིད་དུ་འབབ་པ་དང་། དུག་གསུམ་མེད་པའི་ཚིག་དང་། འཇམ་ཞིང་མང་ཉུང་སོགས་རན་
ཞིང་འཚམ་པར་སྨྲ་བས་དོན་བྱེད་པ་སྟེ། བློ་གྲོས་རྒྱ་མཚོས་ཞུས་པའི་མདོ་ལས། བྱང་ཆུབ་སེམས་དཔའ་ལ་ཚིག་གི་
འཁྲུལ་པའི་སྐྱོན་དྲུག་བཅུ་རྩ་བཞི་དང་བྲལ་བར་གསུངས་ཏེ།
དེའི་སྡོམ་ནི། ཚིག་རྩུབ་རྙོག་དང་ གྱོ་མོའི་སྒྲ། །གྲུམ་སྒྲ་ཧ་ཅང་ཆེས་ཆུང་དང་།། དྲག་བརླང་ ལྡབ་ལྡིབ་ཅལ་
ཅོལ་དང་། །ཏབ་ཏབ་སྨྲ་དང་ཁས་ཕུབ་ཚིག །ཉམས་པ་ཟུར་དབྱུང་དགོས་པའི་ཚིག །ཚིག་ཞུམ་སབ་སུབ་ཚིག་ནག་
ནོག །འབར་བར་བྱེད་ཚིག་བྱིས་པའི་ཚིག །དུས་མི་ཤེས་དང་ཅོ་འདྲིའི་ཚིག །ཆགས་ཚིག་ ཞེ་འགྲས་ཚོད་མི་ཤེས།
།ལྐུགས་དང་དམན་དང་བརྙས་པའི་ཚིག །འབྱེད་གཡོ་དྲེགས་དང་ཁྱད་གསོད་ཚིག །ངོ་ཚ་ ཞེར་འདེབས་འཁྲུལ་
ཞིང་གཤེ །མེད་པས་གླེང་དང་ཡང་དག་མིན། །བརྫུན་ཕྲ་ཚིག་རྩུབ་ངག་ཀྱལ་པ། །ཧ་ཅང་རྣོ་མཉེན་ཕལ་པ་དང་།
།ཀུན་དུ་མ་བགྲུངས་དུས་ལས་ལྷག། གནོད་ཚིག་འབར་བ་འཐོབ་ཀྱིས་འཇལ། །འཐབ་རྩོད་འགྱེད་ཚིག་ཚིག་འགྱུར་
བ། །མི་བརྟན་གསང་འཕེལ་ མུ་ཅོར་སྨྲ། །གར་གྱི་ལྟད་མོའི་ཚིག་ལྟ་བུ། །ཆོས་འགལ་གཞན་ལ་གནོད་པའི་ཚིག
།བདག་བསྟོད་གཞན་སྨོད་སྟིང་བའི་ཚིག །དཀོན་མཆོག་གསུམ་ལས་འགལ་བ་དང༌། །འཕགས་ལ་སྐུར་པ་འདེབས་
པའི་ཚིག །ངོ་མི་ཆོད་པ་ཙམ་གྱི་ཚིག །དེ་ལྟར་དྲུག་བཅུ་རྩ་བཞི་འོ། །
དེ་ལྟར་སྐྱོན་དེ་དག་དང་བྲལ་ཞིང་ཡོན་ཏན་ཡང་ཕྱད་པར་ལུང་སྟོན་པ་དང་། ཡང་དག་པ་དང༌། དེ་ཁོ་ན་དང་
བདེན་པ་རྣམ་པར་དགོད་པ་དང་། བདེན་པའི་རྗེས་སུ་འབྲང་བ་དང་། སེམས་ཅན་ཐམས་ཅད་ཀྱི་སྐད་ལ་འཇུག་པ་དང་།
བསམ་པ་བཞིན་ཚིམ་པར་བྱེད་པ་སོགས་རྒྱ་ཆེར་བཤད་དོ། །
འགྲེལ་ཆེན་དུ། རིགས་པའི་ལས་བྱ་བར་བསླབ་པ་ནི་སྨྲ་ན་སོགས་ཏེ་ཁ་ན་མ་ཐོ་བ་མེད་པས་ཡིད་ཕེབས་པ་རིམ་

 
པར་གནས་པའི་ཚིག་དང་སོགས་ནས་རན་པའི་ཚིག་ནི་སྒྲ་ཇི་ཙམ་གྱིས་གོ་བར་བྱ་བ་རྟོགས་པར་འགྱུར་བ་སྟེ་དེ་ལས་
ཞན་པར་ཡང་མ་ཡིན་ཧ་ཅང་ལྷག་པར་ཡང་མ་ཡིན་པར་བརྗོད་པར་བྱའོ། །ཞེས་སོ། །
ལྔ་པ་མིག་གིས་ལྟ་ཚུལ ནི།
མིག་གིས་སེམས་ཅན་ལྟ་ན་ཡང་། །
འདི་དག་ཉིད་ལ་བརྟེན་ནས་བདག །
སངས་རྒྱས་ཉིད་དུ་འགྱུར་རོ་ཞེས། །
དྲང་ཞིང་བྱམས་པའི་ཚུལ་གྱིས་ལྟ།། །།
ཞེས་གསུངས་ཏེ། འདིར་ནི་དགེ་བའི་བཤེས་གཉེན་གྱི་འདུ་ཤེས་ཀྱིས་གཞན་ལ་ལྟ་བ་སྟེ། སྤྱིར་ཆགས་པ་སྤང་བའི་
ཕྱིར་འཁྲུལ་འཁོར་གྱི་འདུ་ཤེས་དང༌། བྱམས་པའི་ཕྱིར་ཕ་མའི་འདུ་ཤེས་དང་། སྙིང་བརྩེའི་ཕྱིར་སྡུག་བསྔལ་བའི་འདུ་
ཤེས་དང་། ཕ་རོལ་ཏུ་ཕྱིན་པ་དྲུག་གི་ཕྱིར་དགེ་བའི་བཤེས་གཉེན་གྱི་འདུ་ཤེས་དང་། ཞེན་པ་སྤོང་བའི་ཕྱིར་སྒྱུ་མ་ལྟ་
བུའི་འདུ་ཤེས་དང་། ཞིང་ཡོངས་སུ་སྦྱོང་བའི་ཕྱིར་རྣམ་པར་དག་པའི་འདུ་ཤེས་སོགས་སྐབས་སོ་སོའི་དགོས་པ་དང་
སྦྱར་རོ། །འགྲེལ་པར། དྲང་པོར་ལྟ་བ་ནི་ཡོན་པོ་དང་གྱ་གྱུ་ཅན་མ་ཡིན་པར་དགའ་བས་ཚིམ་པར་ཆགས་སྡང་རྨོངས་
པ་མེད་པར་ལྟ་བའོ། །ཞེས་སོ། །
དྲུག་པ་དགེ་བ་ཁྱད་པར་ཅན་ཇི་ལྟར་སྒྲུབ་ཚུལ་ནི།
རྟག་པར་མངོན་ཞེན་གྱིས་བསླང་བའམ། །
གཉེན་པོ་ཡིས་ནི་བསླང་བ་ཡིས། །
ཡོན་ཏན་ཞིང་དང་ཕན་འདོགས་ཞིང་། །
སྡུག་བསྔལ་བ་ལ་དགེ་ཆེན་འགྱུར།།  །
མཁས་ཤིང་དགའ་དང་ལྡན་བྱས་ནས། །
ལས་རྣམས་རྟག་ཏུ་བདག་གིས་བྱ། །
ལས་རྣམས་ཀུན་ལ་སུ་ལ་ཡང་། །
ལྟོས་པར་བྱ་བ་མ་ཡིན་ནོ།།  །།

 
སྦྱིན་པའི་ཕ་རོལ་ཕྱིན་ལ་སོགས། །
གོང་ནས་གོང་དུ་ཁྱད་ཞུགས་སྤྱད། །
ཆུང་ངུའི་ཕྱིར་ནི་ཆེ་མི་བཏང་། །
གཙོ་ཆེར་གཞན་གྱི་དོན་བསམ་མོ།།  །།
ཞེས་གསུངས་ཏེ། དེ་ཡང་དང་པོས་ཆོས་བཞི་ལྡན་གྱི་དགེ་བ་ནི་དགེ་བ་གཞན་ལས་ཁྱད་པར་འཕགས་པར་བསྟན།
གཉིས་པས་རང་ཉིད་ཁོ་ནས་སྒྲུབ་དགོས་པར་བསྟན། གསུམ་པས་དགེ་བས་ཆོག་མི་ཤེས་པར་གོང་མ་ལ་བདམ་
དགོས་པར་བསྟན་པའོ། །དེ་ཡང་བཤེས་སྤྲིང་ལས།
རྟག་དང་མངོན་པར་ཞེན་དང་གཉེན་པོ་དང་། །
ཡོན་ཏན་གཙོ་ལྡན་བཞི་ལས་བྱུང་བའི་ལས། །
དགེ་དང་མི་དགེ་རྣམ་ལྔ་ཆེན་པོ་སྟེ། །
དེ་བས་དགེ་བ་སྤྱད་ལ་བརྩོན་པར་གྱིས། །
ཞེས་པ་ལྟར་དུས་ཀྱི་ཁྱད་པར་རྟག་ཏུ་བྱེད་པ་དང་། བསམ་པའི་ཁྱད་པར་མངོན་ཞེན་ནམ་འདུན་པ་དྲག་པོས་ཀུན་ནས་
བསླང་བ་དང་། གཉེན་པོའི་ཁྱད་པར་བྱང་ཆུབ་ཀྱི་སེམས་དང་དེ་ཁོ་ན་ཉིད་སྒོམ་པ་སོགས་གཉེན་པོ་ཆེན་པོས་ཟིན་
པའམ་ཀུན་ནས་བསླང་བ་ཉིད་དང་། ཞིང་གི་ཁྱད་པར་ཡོན་ཏན་གྱི་ཞིང་དཀོན་མཆོག་གསུམ། ཕན་བཏགས་པའི་ཞིང་
ཕ་མ་དང་མཁན་སློབ། སྡུག་བསྔལ་བའི་ཞིང་ནད་པ་དང་མགོན་མེད་རྣམས་ལ་སྦྱིན་པ་ལ་སོགས་པ་བྱས་པ་ན་ཆུང་ངུ་
ལས་མ་བྱས་ཀྱང་དེའི་དགེ་བ་དེ་ནི་བསོད་ནམས་ཀྱི་ལས་གཞལ་དུ་མེད་པར་འགྱུར་བ་ཡིན་ནོ། །
དེ་ལྟར་ལས་དང་རྣམ་སྨིན་ལ་མཁས་ཤིང་བསོད་ནམས་ཀྱི་ལས་ལ་ཆེས་དགའ་བས་སུ་ལ་ཡང་གྲོགས་བྱ་བའི་
ལྟོས་པ་མེད་པར་བདག་ཉིད་ཁོ་ནས་ཚར་ཕྱིན་པར་བསྒྲུབ་པར་བྱའོ། །དེ་ཙམ་གྱིས་ཆོག་ཤེས་པར་ཡང་མི་བྱ་སྟེ། སྦྱིན་
པའི་ཕ་རོལ་ཏུ་ཕྱིན་པ་ཙམ་ནི་སྒྲུབ་པར་ཆེས་དཀའ་བ་ཡང་མ་ཡིན་ལ། བླ་ན་མེད་པ་ཡང་མ་ཡིན་ཏེ་དགེ་བའི་ཐེམ་
སྐས་འོག་མ་ཙམ་དུ་ཟད་པའི་ཕྱིར། དེ་གྲུབ་ནས་དེ་བས་སྒྲུབ་པར་དཀའ་ཞིང་ཕན་ཡོན་ཆེས་ཆེ་བ་ཐེམ་སྐས་གཉིས་
པ་ལྟ་བུ་ཚུལ་ཁྲིམས་ཀྱི་ཕ་རོལ་ཏུ་ཕྱིན་པའི་ཆེད་དུ་ནན་ཏན་ལྷུར་བྱ་ལ། དེ་བཞིན་དུ་ཤེས་རབ་ཀྱི་ཕ་རོལ་ཏུ་ཕྱིན་པ་
ཡོངས་སུ་རྫོགས་པའི་བར་དུ་གོང་ནས་གོང་དུ་བསྒྲུབ་པར་བྱ་ལ། དེ་དག་ལས་གཉིས་ནང་འདོམ་པ་ན་ཕན་ཡོན་ཆུང་
བ་དེ་དོར་ནས་ཕན་ཡོན་ཆེ་བ་དེ་ཉིད་ལ་འཇུག་དགོས་ལ། ཕན་ཡོན་ཡང་མཚུངས་ན་སྐབས་དེར་གཞན་དོན་དུ་གང་
འགྱུར་བ་དེ་སྒྲུབ་པར་བྱའོ།
འདིར་འགྲེལ་ཆེན་ལས། གོང་ནས་གོང་དུ་ནི་སྦྱིན་པ་བས་ཚུལ་ཁྲིམས་ཁྱད་ཞུགས་པ་ལ་སོགས་ཏེ་ཕ་རོལ་ཏུ་

 
  
ཕྱིན་པ་གཞན་གྱི་རྒྱུར་གོང་མ་མི་བཏང་སྟེ་དེ་དང་འགལ་བ་མི་བསྟེན་པའོ།།ཅི་རྣམ་པ་ཐམས་ཅད་དུ་འམ་མ་ཡིན་ཞེ་ན།
སྤྱོད་པའི་སོགས་གསུངས་ཏེ་བྱང་ཆུབ་སེམས་དཔའ་རྣམས་ཀྱིས་སྤྱོད་པ་གང་ལ་བསླབ་པ་སྡོམ་པའི་མཚན་ཉིད་གང་
ཡིན་པ་དེ་ཉིད་ནི་མི་དགེ་བའི་ཆུ་སྲུང་བའི་ཆེད་དུ་ཆུ་ལོན་བྱས་པའོ།།དེ་ལས་གཞན་དུ་ཞེས་བྱ་བ་ནི་མ་གཏོགས་པ་སྟེ་
དེ་ཇི་ལྟར་མི་ཉམས་པར་ཞེས་བྱ་བའི་དོན་ཏོ། །
དེ་བས་ན་ཚོགས་སོག་པར་འདོད་པ་སྙིང་རྗེའི་གཞན་གྱིར་གྱུར་བས་ཐམས་ཅད་བྱ་བར་གསུངས་པ་ཡིན་ནོ་
ཞེས་བརྗོད་པ་ནི་དེ་ལྟར་ཞེས་བྱ་བ་ལ་སོགས་པ་ཡིན་ཏེ་ཞེས། གཙོ་ཆེར་གཞན་གྱི་དོན་བསམ་མོ། །དང་། དེ་ལྟར་
རིག་བྱས་གཞན་དོན་བསམ། །ཞེས་པའི་བར་དུ།
སྤྱོད་པའི་མཚན་ཉིད་གང་ཡིན་པ། །
དེ་ནི་མི་དགེའི་ཆུ་ལོན་ཏེ། །
དེ་ལས་གཞན་དུ་མ་གཏོགས་པར།
དེ་ཉིད་ཇི་ལྟར་མི་ཉམས་སྲུང་། །
ཞེས་པའི་དོན་ཅན་གྱི་བློ་ཀ་གཅིག་གི་འབྲུ་ཡོད་པ་ད་ལྟར་བོད་དཔེ་རྣམས་དང་རྒྱ་འགྲེལ་གཞན་ལ་མི་སྣང་ངོ་། །
གསུམ་པ་སེམས་ཅན་དོན་བྱེད་ཀྱི་ཚུལ་ཁྲིམས་ལ་གསུམ། གཞན་དོན་གཙོ་བོར་བྱ་བ། སེམས་ཅན་བསྡུ་བའི་སྤྱོད་པ།
གཞན་སེམས་སྲུང་བར་བསྟན་པའོ། །དང་པོ་གཞན་དོན་གཙོ་བོར་བྱ་བ ནི།
དེ་ལྟར་རིག་བྱས་གཞན་དོན་ལ། །
རྟག་ཏུ་བརྩོན་པར་གནས་པར་བྱ།
ཐུགས་རྗེ་མངའ་བ་རིང་གཟིགས་པས། །
བཀག་པ་རྣམས་ཀྱང་དེ་ལ་གནང་།།  །།
ཞེས་གསུངས་ཏེ། དེ་ལྟར་རིག་བྱས་ཞེས་པ་སྔར་བཤད་པ་དེ་རྣམས་འདྲིས་ཤིང་རྒྱུད་ལ་འདྲེས་པར་བྱ་བའོ། །དེ་
ཐམས་ཅད་ཀྱི་དགོས་པ་ནི་རྟག་ཏུ་གཞན་དོན་ལ་བརྩོན་པ་ཡིན་ཏེ་སངས་རྒྱས་དང་བྱང་ཆུབ་སེམས་དཔའི་བྱ་བ་ནི་
དེ་ལས་གཞན་མེད་པའི་ཕྱིར། ཐུགས་རྗེ་མངའ་བ་ཕྱི་རྗེས་རྒྱང་རིང་དུ་གཟིགས་པའི་སངས་རྒྱས་ཀྱིས་བཀག་པའི་
དངོས་པོ་སྟེ། རང་དོན་དུ་སྲོག་ལ་བབ་ཀྱང་མི་བྱ་བར་གསུངས་པ་རྣམས་ཀྱང་གཞན་དོན་འབའ་ཞིག་པའི་བློ་ཅན་དེ་
ལ་གཞན་དོན་དུ་འགྱུར་བའི་ཚེ་ནི་གནང་བ་ཉིད་དེ། དེད་དཔོན་སྙིང་རྗེ་ཆེན་པོས་བྱང་ཆུབ་སེམས་དཔའ་ལྔ་བརྒྱ་ཕྱིར་
མི་ལྡོག་པའི་བར་ཆད་དུ་མི་འགྱུར་བའི་ཆེད་དང་སྐྱེས་བུ་དེ་ངན་སོང་དུ་མི་ལྟུང་བའི་ཆེད་དུ་མི་ནག་མདུང་ཐུང་ཅན་

 
 
 
བསད་པས་བསྐལ་པ་ཁྲིའི་ཚོགས་རྫོགས་པ་དང༌། ཁྱེའུ་སྐར་མས་བུ་མོའི་སྲོག་སྐྱོབ་པའི་ཆེད་དུ་ཚངས་སྤྱོད་བཏང་
བས་བསྐལ་པ་འབུམ་གྱི་ཚོགས་བཟླུམས་པར་གསུངས་པའི་ཕྱིར།
ཅི་མི་ནག་མདུང་ཐུང་ཅན་བསད་པས་ངན་སོང་གི་རྣམ་སྨིན་མྱོང་ཞིང་སངས་རྒྱས་ནས་ཀྱང་ཞབས་ལ་སེང་ལྡེང་
གི་ཚལ་པ་ཟུག་པ་མ་ཡིན་ནམ་ཞེ་ན། དེ་ནི་སྲིད་པ་ཐ་མ་པ་བཞི་བཅུ་གདུལ་བའི་ཆེད་དུ་དགོས་པས་བསྟན་པ་སྟེ་དྲང་
དོན་དུ་རིག་པར་བྱ་ལ། འདིས་བསྐལ་པ་དེ་སྙེད་ཀྱི་ཚོགས་བཟླུམས་ན་མི་དགེ་བའི་ལས་སུ་ལྟ་ག་ལ་འགྱུར། འགྲེལ་
ཆེན་ལས་ཀྱང་། དེ་ལྟར་ཤེས་རབ་དང་སྙིང་རྗེ་ལས་བྱུང་བས་གཞན་གྱི་དོན་ལ་ཐབས་མཁས་པས་འཇུག་པར་བྱེད་པ་
ལ་ནི་ལྟུང་བ་མེད་དེ་འདི་ཡང་ཉེ་བ་འཁོར་གྱིས་ཞུས་པ་དང་། ཐབས་ལ་མཁས་པའི་མདོ་ལས། ཁྱེའུ་སྐར་མ་འདི་དབང་
དུ་བྱས་ཏེ་ལྟུང་བ་དང་ལྟུང་མེད་ཀྱི་རྣམ་གཞག་རིག་པར་དགྱིའོ། །ཞེས་སོ།
གཉིས་པ་སེམས་ཅན་བསྡུ་བའི་སྤྱོད་པ་ ལ། ཟང་ཟིང་དང༌། ཆོས་ཀྱིས་བསྡུ་བ་གཉིས་ལས། དང་པོ་ཟང་ཟིང་
ནི།
ལོག་པར་ལྟུང་དང་མགོན་མེད་དང་། །
བརྟུལ་ཞུགས་གནས་ལ་བགོ་བྱ་ཞིང་།
རན་པ་ཙམ་དུ་བཟའ་བྱ་སྟེ།
ཆོས་གོས་གསུམ་མ་གཏོགས་པ་སྦྱིན།།  །།
དམ་པའི་ཆོས་ནི་སྤྱོད་པའི་ལུས། །
ཕྲན་ཚེགས་ཆེད་དུ་གནོད་མི་བྱ།
དེ་ལྟར་བྱས་ན་སེམས་ཅན་གྱི། །
བསམ་པ་མྱུར་དུ་རྫོགས་པར་འགྱུར།།  །།
སྙིང་རྗེའི་བསམ་པ་མ་དག་པར། །
ལུས་འདི་བཏང་བར་མི་བྱ་སྟེ། །
ཅི་ནས་འདི་དང་གཞན་དག་ཏུ། །
དོན་ཆེན་སྒྲུབ་པའི་རྒྱུར་བཏང་ངོ་།།  །།
ཞེས་གསུངས་ཏེ། དང་པོས་ཟས་གོས་ལས་བྱིན་ཚུལ། གཉིས་པས་དུས་མིན་དུ་ལུས་དངོས་སུ་མི་བཏང་བའི་ཚུལ།
གསུམ་པས་དོན་ཆེན་པོའི་རྒྱུར་བཏང་བར་བསྟན་ཏོ། །

འདིར་འགྲེལ་ཆེན་དུ། ལུས་སྲུང་བའི་ཕྱིར་ལོག་པར་ལྷུང་བ་སོགས་ཏེ། སྨན་དང་གོས་ལ་སོགས་པས་བདག་
གི་ལུས་ཡོངས་སུ་བསྐྱང་བར་བྱ་སྟེ་གཞན་གྱི་དོན་ལ་མཁོ་བའི་ཕྱིར་རོ། །སྨན་ནི་རྣམ་པ་གཉིས་ཏེ་རྟག་ཏུ་བྱ་བའི་སྨན་
ཟན་ལ་སོགས་པ་དང་། ན་བའི་གསོ་སྨན་ནོ། །ཟས་ཀྱི་དོན་དུ་སྤྱོད་ཡུལ་དུ་འཇུག་པ་ན་ཇི་སྐད་བསྟན་པའི་བསླབ་པ་
ལ་དྲན་པ་ཉེ་བར་བཞག་པས་རྒྱུ་བར་བྱའོ། །བསོད་སྙོམས་རྙེད་པ་ལས་ཆ་བཞིར་བགོ་བར་བྱ་སྟེ་གཅིག་ནི་ལོག་པར་
ལྟུང་བ་རྣམས་ལ། གཉིས་པ་ནི་མགོན་མེད་པ་རྣམས་ལ། གསུམ་པ་ནི་ཚངས་པ་མཚུངས་པར་སྤྱོད་པ་རྣམས་ལ་བྱིན་
ནས། བཞི་པ་བདག་ཉིད་བཟའ་བར་བྱའོ། །དེ་ཟ་བ་ན་ཆགས་པ་དང་བརྐམ་པ་དང་ཞེན་པས་མ་ཡིན་གྱི་གཞན་དུ་ན་
ཇི་ཙམ་ལུས་འདི་བསྐྱང་བ་དང་གནས་པར་བྱ་བའི་ཕྱིར་རན་པ་ཙམ་དུ་བཟའོ། །ཇི་ལྟར་ཧ་ཅང་ཉམ་དམས་ན་དགེ་བའི་
ཕྱོགས་མི་ནུས་ལ། ཧ་ཅང་ལུས་ལྕིས་ན་གཉིད་ཀྱིས་ནོན་པར་འགྱུར་བས་སྤངས་ཏེ་རན་པར་བཟའ་སྟེ་ཟོས་ནས་དགེ་
བའི་ཕྱོགས་ལ་བརྩོན་པར་བྱ་བར་དཀོན་མཆོག་སྤྲིན་ལས་གསུངས་སོ། །རིན་ཆེན་ཕུང་པོའི་མདོར། སྲིན་བུ་རྣམས་ད་
ལྟ་ཟང་ཟིང་དང་མཐར་ཆོས་ཀྱིས་བསྡུ་བའི་ཕྱིར་བཟའ་བ་དང་། འོད་སྲུང་ངས་གཉིས་ལ་དད་པས་བྱིན་པ་གནང་སྟེ་ལྡན་
པ་དང་གྲོལ་བའོ། །ཞེས་གསུངས་སོ། །
ལོངས་སྤྱོད་ཐམས་ཅད་སེམས་ཅན་ཐམས་ཅད་ཀྱི་དོན་དུ་བྱིན་གྱིས་བརླབ་ཀྱི་བདག་ལ་ཆགས་པས་ལོངས་
སྤྱོད་པ་ལས་ཉོན་མོངས་པ་ཅན་གྱི་ལྟུང་བར་འགྱུར་ཏེ། ཟླ་བ་སྒྲོན་མ་ལས།
དེ་དག་ཁ་ཟས་རོ་ཞིམ་བསོད་པ་དག །
རྙེད་ནས་རྣལ་འབྱོར་མི་བརྩོན་ཟ་ཞིང་འཐུང་།
དེ་དག་ལ་ནི་ཟས་དེ་དུག་ཏུ་འགྱུར། །
བ་ལང་ཕྲུ་གུས་པད་རྩ་མ་བཀྲུམ་བཞིན།།
ཞེས་སོགས་དྲངས་ཤིང་བསླབ་བཏུས་ལས་ཀྱང་གསུངས་སོ། །བཟའ་བཏུང་ནི་ཐུན་རུང་། ཉིན་ཞག་པ། ཇི་སྲིད་འཚོ་
བཅང་སྟེ་གསུམ་དགེ་སློང་གི་འདུལ་བར་བསྟན་ཏོ། །ཞེས་བཤད་དོ། །
དེ་ཡང་འདིར་བྱང་ཆུབ་སེམས་དཔའ་རབ་བྱུང་གི་དབང་དུ་བྱས་ནས་བསོད་སྙོམས་དེ་ལས་ཆ་བཞིར་བགོས་
ཏེ། དང་པོ་ལོག་པར་ལྟུང་བ་ནི་ཡི་དྭགས་དང་དུད་འགྲོ་སྟེ། དཀའ་འགྲེལ་ཆུང་ངུར། ལོག་པར་ལྟུང་བ་ནི་ཡི་དྭགས་ལ་
སོགས་བའོ། །དེ་ལ་བགོ་བ་ནི་འཕྲོག་མ་ལ་ཆང་བུ་གཉིས་བྱིན་པ་དང་། དེའི་བུ་ཐུ་བོ་དགའ་བྱེད་ལ་གཅིག་བྱིན་པ་དང་།
ཁམ་གྱི་དང་པོ་ལྷག་མ་མི་ཟ་བ་ལ་བྱིན་པ་དང་། ཐ་མ་ལྷག་མ་ཟ་བ་རྣམས་ལ་བྱིན་པའོ། །ཞེས་སོགས་ཀྱིས་མགོན་མེད་
ནད་པ་དང་སྤྲང་པོ། བརྟུལ་ཞུགས་ཀྱི་གནས་ནི་དཀའ་ཐུབ་ཅན་ཏེ་ཕྱི་ནང་གཉིས་ཀའི་འོ། །འགྲེལ་ཆེན་ལས། ཚངས་
པ་མཚུངས་པར་སྤྱོད་པ་ཞེས་པས་ཆོས་འདི་བ་སངས་རྒྱས་པ་ཁོ་ནར་བསྟན་མོད། སྤྱིར་འདུལ་བར་དགེ་སློང་གིས་
མུ་སྟེགས་ལ་བྱིན་པ་ན་དེས་ཁྱེད་ཅག་གི་མཆོད་གནས་ནི་མགོ་རེག་འདི་རྣམས་ཡིན་ལ། འདི་རྣམས་ཀྱི་མཆོད་གནས་

 
 ནི་ངེད་ཚོ་ཡིན་པས་ཕུལ་ལོ་ཞེས་ཁྱིམ་པ་རྣམས་ལ་ངོམ་པོ་བྱས་པས་དད་པ་ཅན་མི་དགའ་བར་གྱུར་པ་ལ་བརྟེན་ནས་
མུ་སྟེགས་ལ་མི་སྦྱིན་པར་ཡང་གསུངས་པས་དེ་ལྟ་བུའི་དགག་བྱ་ཡོད་མེད་བརྟགས་ཏེ་མེད་ན་བྱིན་དུ་རུང་ལ་ཡོད་
ན་བྱིན་པར་མི་བྱའོ། །ཆ་གཅིག་ནི་བདག་ཉིད་ཀྱི་ལུས་ཀྱི་སྲིན་བུ་གསོ་བ་དང་གྲུ་ཆགས་ཀྱི་འདུ་ཤེས་ཀྱིས་བཟང་ངན་
དུ་མི་རྟོག་རོ་མི་མྱང་ཆགས་པ་དང་སྡང་བ་མེད་པར་ཤེས་བཞིན་གྱིས་བཟའོ། །འདི་རྣམས་སུ་ཕུད་དཀོན་མཆོག་ལ་
དབུལ་བ་ཚིག་གིས་མ་ཐོན་ཡང་དེ་ནི་ངེས་པར་དགོས་ཏེ་སྐྱབས་འགྲོའི་བསླབ་བྱ་ཡང་ཡིན་པས་སོ། །
དེ་ཡང་ཨཽ་བུདྡྷ་ནཻ་ཝཱིདྱ་ཨཱཿ ཧཱུྃ་གིས་སངས་རྒྱས་ལ་དབུལ་བ་སོགས་དང་། ཨོ་ཧ་རི་ནི་སྭཱ་ཧཱས་འཕྲོག་མ་ལ་པ་སྟེར་
བ་སོགས་སྔགས་བརྗོད་པ་ནི་བྱ་རྒྱུད་སོགས་གསང་སྔགས་དང་སྦྱར་བ་ཡིན་ལ། འདུལ་བ་དང་ཕར་ཕྱིན་ཐེག་པའི་
སྐབས་འདིར་སེམས་དང་ཡུལ་དེ་ལ་སྦྱིན་དབུལ་བྱ་ཡི་སྔགས་ངེས་པར་དགོས་པ་ནི་མ་ཡིན་ཏེ། གསང་སྔགས་སུ་
ཕྱག་དང་བསྐོར་བ་སོགས་ལའང་བྱིན་གྱིས་རློབ་པའི་སྔགས་དང་ཆོ་ག་ཡོད་ཀྱང་ཕར་ཕྱིན་དུ་དེ་མི་དགོས་པ་བཞིན་
ནོ། །
དགེ་སློང་གི་སྣམ་སྦྱར་དང་བཅས་པའི་ཆོས་གོས་གསུམ་མམ་རབ་བྱུང་སྡེ་ལྔ་ཐུན་མོང་གི་བླ་གོས་མཐང་གོས་
གདིང་བ་སྟེ་ཆོས་གོས་གསུམ་ནི་ཕྱིའི་རྟགས་ཀྱི་སྒོ་ནས་རབ་བྱུང་ཡིན་མིན་གྱི་འབྱེད་ཆོས་ཡིན་པས་དེ་ཙམ་ཞིག་མི་
བཏང་ལ་ལྷག་པོ་དང་དེ་ལས་གཞན་པའི་ཡོ་བྱད་བཏང་བའོ། །འགྲེལ་ཆེན་དུ། བྱང་ཆུབ་སེམས་དཔའི་སོ་སོར་ཐར་པ་
ལས། ཡང་ལ་ལ་ཞིག་འོངས་ནས་ལྷུང་བཟེད་དང་ཆོས་གོས་སློང་ན་གལ་ཏེ་དེ་ལ་སངས་རྒྱས་ཀྱིས་གནང་བའི་ཆོས་
གོས་གསུམ་ལས་ལྷག་པ་ཞིག་ཡོད་ན་ཇི་ལྟ་བ་བཞིན་དུ་བཏང་ཞིང་སྦྱིན་པར་བྱའོ། །གལ་ཏེ་དེ་ལ་ཆོས་གོས་གསུམ་
ལས་མེད་ན་གང་ལ་བསྟེན་ནས་ཚངས་པར་སྤྱོད་པ་ལ་གནས་པ་དེ་ནི་ཡོངས་སུ་བཏང་བར་མི་བྱའོ་སོགས་དྲངས་ཏེ་
ཆོས་གོས་གསུམ་ཁོ་ན་ལས་མེད་པས་དེ་བཏང་ན་བཅས་པ་དང་འགལ་ཞིང་ཧ་ཅང་གཏོང་བ་ནི་འདོད་པ་ཆུང་བ་མ་
ཡིན་པའི་ཕྱིར་རོ། །ཞེས་སོ། །
ཡང་སྔོན་དུ་ལུས་སེམས་ཅན་ལ་བཏང་ཟིན་ན་ཅི་ད་སྲུང་ངམ་མི་སྲུང་ཞེ་ན། དལ་འབྱོར་གྱི་ལུས་ནི་དམ་པའི་
ཆོས་སྤྱོད་པའི་རྟེན་མེད་དུ་མི་རུང་བ་ཡིན་ལ། འདི་ལ་བརྟེན་ནས་སྐད་ཅིག་སྐད་ཅིག་དང་ཉིན་ཉིན་བཞིན་དུ་ཡང་
དགེ་བ་རྒྱ་ཆེར་སྒྲུབ་པ་དང་འཕེལ་བར་འགྱུར་ལ། དུས་མིན་དུ་ལུས་ཆུད་གཟན་པ་ནི་དེ་ལྟ་མིན་པའི་ཕྱིར་དུས་མིན་
དུ་བཏང་བར་མི་བྱ་ལ། ལུས་དུབ་པར་བྱེད་པ་ལ་ཆོས་སུ་འདུ་ཤེས་པ་ཕྱི་རོལ་པའི་དཀའ་ཐུབ་ལྟ་བུ་དང་བསྙུང་བ་
སོགས་ཀྱིས་ལུས་ལ་གནོད་པ་ཡང་མི་བྱ་ལ། ལུས་ལ་གནོད་པའི་ས་ཕྱོགས་སུ་འགྲོ་བ་དང༌། སྨན་མ་ཡིན་པ་བསྟེན་
པ་སོགས་ཀྱང་སྤངས་ཏེ། གཞན་དུ་ན་བསླབ་བཏུས་སུ་བཤད་པའི་ལུས་སྲུང་བའི་སྔགས་དེང་སང་བྱང་སྒྲ་མི་སྙན་པའི་
ཚེའི་རང་གཟུངས་སུ་གྲགས་པ། ཨ་ཊེ། བ་ཊེ། ན་ཊེ། ཀུ་ན་ཊེ། ཊསྐེ། ཋསྐེ། ཋ་རཀྐེ། ཨུ་རུ་མ་ཏི། རུ་རུ་མ་ཏི། ཏུ་རུ་
ཧི་ལི་མི་ལི། སངྒྷ་ཛྙ་དུབ་དགྒ །ན་མསྶ་བྷཱ་སམྨཱ་སམྦུཛྙཱ་ནཱཾ། སི་ཛྙཱ་ནྟུ་མེ་མནྟྲ་པཱ་དཱ སྠཱ་ཧཱ། ཞེས་བཅངས་པ་ཙམ་གྱིས་སྐྱེ་
བ་དྲན་པའི་གསང་སྔགས་ཡི་གེ་ལྔ་བཅུ་རྩ་བདུན་པ་ཞེས་བྱ་སྟེ། སྐྱ་རེངས་ཤར་བའི་ཚེ་ཅི་རིགས་བཟླས་པས་དུས་མ་



 
ཡིན་པར་འཆི་བ་སེལ་ཞིང་ཚེ་སྲུང་བར་བྱེད་དོ། །
གལ་ཏེ་ལུས་སློང་བ་ཞིག་འོངས་ན་ཡང་དོན་ཆེན་པོ་མ་ཡིན་པར་མཐོང་ན། བདག་བྱང་ཆུབ་སེམས་དཔའ་ལས་
དང་པོ་བ་ཡིན་པས་ད་ལྟ་སྦྱིན་པར་མི་ནུས་ཀྱིས། བདག་གི་བྱང་ཆུབ་ཀྱི་བར་ཆད་མ་བྱེད་ཅིག་ཅེས་བཞམས་ཏེ་བསྒོ་
བས་བཟློག་པར་བྱ་ལ་སྔར་བསྟན་པ་ལྟར་ལུས་ཀྱི་རང་བཞིན་ཁོང་དུ་ཆུད་པས་སེམས་ཀྱིས་ཞེན་པར་ཡང་མི་བྱ་ལ།
དུས་མ་ཡིན་པར་བཏང་བར་ཡང་མི་བྱ་སྟེ། སྨན་གྱི་སྡོང་བུ་མྱུ་གུའི་དུས་སྲུང་ཞིང་ཕྱིས་འབྲས་བུ་ཟད་མི་ཤེས་པའི་
དུས་སྤྱད་པའི་དཔེས་བསླབ་བཏུས་སུ།
དཔེར་ན་སྨན་ཤིང་ལྗོན་པ་ལྟ་སྡུག་པ། །
རྩ་བ་ལ་སོགས་སྤྱད་འོས་ས་བོན་ནི། །
བྱིན་ཡང་དུས་མིན་སྤྱོད་ལས་སྲུང་བྱེད་པ། །
རྫོགས་པའི་སངས་རྒྱས་སྨན་ཤིང་དེ་བཞིན་ནོ། །ཞེས་སོ། །
སྤྱིར་བྱང་ཆུབ་སེམས་དཔའ་རིགས་ལ་གནས་པ་སྙིང་རྗེའི་དབང་གིས་སོ་སྐྱེའི་དུས་ནའང་གཏོང་བ་བླ་མ་དྷརྨ་རཀྵི་ཏ་
ལྟ་བུའང་ཡོད་ལ། སྤྱིར་ས་དང་པོ་ཐོབ་པ་སྦྱིན་པའི་ཕར་ཕྱིན་གཙོ་བོར་སྒྲུབ་པའི་དུས་སུ་ཡིན་ལ། ཁྱད་པར་དུ་ནི་ལུས་
དེས་བྱ་བ་བྱས་ཟིན་ནས་སླར་འཇིག་པ་དོན་མེད་དུ་མི་འགྱུར་བའི་ཆེད་དང་། ཡུལ་དུས་དེར་མི་རྣམས་སྦྱིན་པ་ཕྲ་མོས་
ང་རྒྱལ་དུ་བྱེད་ཅིང་དྲེགས་པ་དང༌། བརྩོན་འགྲུས་ཕྲ་མོས་ང་རྒྱལ་བ་ཤས་ཆེར་མཐོང་བ་ན་བདག་གི་ལུས་བཏང་བས་
འདི་རྣམས་ཀྱི་དྲེགས་པ་གཞོམ་པར་བྱའོ་ཞེས་དགོས་པ་དེ་ལྟ་བུ་མཐོང་བ་དང་། ཡུལ་དེ་ལ་སྙིང་རྗེ་ཆེན་པོ་རང་དབང་
མེད་པས་བཟོད་པར་མ་ནུས་པས་གཏོང་བ་སྟེ་དེ་ལྟ་བུ་ནི་དུས་སུ་གཏོང་བ་སྟེ་དེ་དག་ལ་ནི་ཅི་སྦྱིན་ནམ་མི་སྦྱིན། ནུས་
སམ་མི་ནུས་ཞེས་སོམ་ཉིའི་ཁྱོགས་ལ་འཕྱང་བ་མེད་ལ། སོམ་ཉི་དང་བཅས་པའི་དུས་ནི་བཏང་བར་བྱ་བ་མ་ཡིན་པའོ།
འགྲེལ་ཆེན་ལས་ཀྱང་རྒྱས་པར་བཤད་ནས། འདིར་དགོངས་པ་ནི་འདི་ཡིན་ཏེ་སྔོན་དུ་ལུས་སེམས་ཅད་ཐམས་
ཅད་ལ་བྱིན་མོད་ཀྱང་དོན་མ་ཡིན་པར་ལོངས་སྤྱོད་པ་ལས་སྲུང་བར་བྱ་བ་འབའ་ཞིག་ཡིན་ཏེ། དེ་ནི་སེར་སྣའི་གོ་
སྐབས་ཀྱང་མེད་ཅིང་བཅས་པའི་དོན་ལས་ཉམས་པ་ཡང་མེད་དོ། །ཞེས་སོ། །
གཉིས་པ་ཆོས་ཀྱིས་བསྡུ་བ་ ནི།
མ་གུས་པ་ལ་ཆོས་མི་བཤད། །
མི་ན་བཞིན་དུ་མགོ་གཡོགས་དང་། །

 

གདུགས་དང་འཁར་བ་མཚོན་ཐོགས་དང་།
མགོ་བོ་གཡོགས་པ་དག་ལའང་མིན།།  །།
དམན་ལ་ཟབ་དང་རྒྱ་ཆེ་དང་། །
སྐྱེས་པ་མེད་པར་བུད་མེད་མིན། །
དམན་དང་མཆོག་གི་ཆོས་རྣམས་ལ། །
མཚུངས་པར་གུས་པས་ཀུན་ཏུ་སྤྱད།།  །།
རྒྱ་ཆེན་ཆོས་ཀྱི་སྣོད་གྱུར་པ། །
དམན་པའི་ཆོས་ལ་སྦྱར་མི་བྱ།།
མདོ་དང་སྔགས་ཀྱིས་འདྲིད་མི་བྱ། །
སྤྱོད་པ་ཡོངས་སུ་དོར་མི་བྱ།།  །།
ཞེས་གསུངས་ཏེ། རྐང་པ་དྲུག་གིས་གང་ལ་མི་འཆད་པའི་ཡུལ་དང༌། ཕྱི་མ་དྲུག་གིས་ཇི་ལྟར་མི་འཆད་པའི་ཚུལ་
གཉིས་བསྟན་ཏོ། །
དེ་ཡང་འགྲེལ་ཆེན་དུ། བྱང་ཆུབ་སེམས་དཔའི་སོ་སོར་ཐར་པ་དྲངས་པ། བྱང་ཆུབ་སེམས་དཔའ་རབ་ཏུ་བྱུང་
བས་ཆོས་སྦྱིན་པ་དང་ཆོས་ཀྱི་སྦྱིན་བདག་ཏུ་བྱའོ། །བྱང་ཆུབ་སེམས་དཔའ་ཁྱིམ་པ་གང་ཞིག་གིས་སངས་རྒྱས་
ཀྱི་ཞིང་གངྒཱ་ཀླུང་གི་བྱེ་མ་སྙེད་རིན་པོ་ཆེ་སྣ་བདུན་གྱིས་ཡོངས་སུ་བཀང་སྟེ་དེ་བཞིན་གཤེགས་པ་རྣམས་ལ་ཕུལ་
བ་བས། ཤཱ་རིའི་བུ་རབ་ཏུ་བྱུང་བར་གྱུར་པའི་བྱང་ཆུབ་སེམས་དཔའ་གང་གིས་ཚིག་བཞི་པའི་ཚིགས་སུ་བཅད་པ་
གཅིག་བསྟན་ན་འདི་ནི་དེ་བས་ཆེས་བསོད་ནམས་མང་དུ་བསྐྱེད་དེ། ཤཱ་རིའི་བུ་དེ་བས་ན་དེ་བཞིན་གཤེགས་པ
རབ་ཏུ་བྱུང་བས་ཟང་ཟིང་གི་སྦྱིན་པ་བྱ་བར་མ་གནང་ངོ༌། །གང་གིས་ལྷུང་བཟེད་དུ་འོངས་པ་ལྷུང་བཟེད་དུ་ཚུད་པའི་
རྙེད་པ་ཆོས་དང་མཐུན་པའི་ཆོས་སུ་རྙེད་པར་གྱུར་ན་དེས་ཚངས་པ་མཚུངས་པར་སྤྱོད་པ་རྣམས་དང་ལྷན་ཅིག་ཏུ་
ཐུན་མོང་དུ་བཟའ་བར་བྱའོ། །ཞེས་སོ། །ཆོས་ལ་མ་གུས་པ་ལ་ཆོས་བསྟན་ན་དེ་ཞེ་སྡང་སྐྱེ་བར་འགྱུར་བས་རྒྱུ་དེས་
དེའི་ཆོས་ལ་སྡང་བའི་བློ་རྒྱ་ཆེར་འཕེལ་བར་འགྱུར་བས་ན་མི་བཤད་པའོ། །
གལ་ཏེ་མ་གུས་པར་ཤེས་ནའང་ཆོས་ཐོས་ན་དེ་ལས་ལྡོག་པར་མཐོང་ནས་བཤད་ན་ཉེས་པ་མེད་དོ། །མགོ་
གཡོགས་པ་དང་གདུགས་དང་འཁར་བ་དང་མཚོན་ཆ་དང་གོ་ཆ་ཅན་དང་མགོ་ཐོད་ཀྱིས་བཀྲིས་པ་རྣམས་ནི་མ་གུས་
པ་དང་ང་རྒྱལ་གྱི་སྤྱོད་ལམ་ཡིན་པས་མི་བཤད་པ་སྟེ་དེས་ཕན་པའི་ནད་པ་ཡིན་ན་ཉེས་པ་མེད་དོ། །བློ་དམན་པ་ལ་
དེས་མི་གོ་བའི་ཟབ་པ་དང་རྒྱ་ཆེ་བའི་གཏམ་བསྟན་པར་མི་བྱ་སྟེ་དེས་ཁོང་དུ་མི་ཆུད་པའི་ཕྱིར་རོ། །གལ་ཏེ་དེ་ལ་

བརྟེན་ནས་བློ་གོང་དུ་འགྱུར་བར་མཐོང་ན་ཉེས་པ་མེད་དོ། །སྐྱེས་པ་གཞན་མེད་པར་བུད་མེད་ཉིད་ལ་མི་བསྟན་པ་སྟེ་
གཞན་གྱིས་མ་དད་པའི་སེམས་སྐྱེ་བའི་ཕྱིར་རོ། །
གལ་ཏེ་གདུལ་བའི་སྐབས་ཤེས་པས་ཡིན་ན་ཉེས་པ་མེད་དེ་མ་འགགས་པས་ཁྱེའུ་སྤྱི་ཏོལ་ཅན་གྱི་མ་བདེན་
པ་ལ་བཀོད་པ་བཞིན་ཏེ་ཐེག་ཆེན་དུ་དེ་བས་ཀྱང་གཞན་དོན་གྱི་དགོས་པ་དབང་བཙན་པའི་ཕྱིར། ཐེག་པ་ཆེ་ཆུང་ལ་
སེམས་མཉམ་པས་གུས་པར་བྱ་སྟེ་གཞན་དུ་ན་ཐེག་དམན་སྤངས་ན་ཆོས་སྤོང་གི་ལས་ལྕི་བའི་ཕྱིར། འོན་ཀྱང་གདུལ་
བྱ་ཐེག་ཆེན་དུ་ཁ་དྲང་དགོས་པ་ལ་ཐེག་དམན་གྱི་མི་བསྔགས་པ་དང་ཐེག་ཆེན་གྱི་བསྔགས་པ་བརྗོད་པ་ལ་ཉེས་པ་
མེད་དོ། །ཐེག་པ་ཆེན་པོ་ཟབ་རྒྱས་ཀྱི་སྣོད་དུ་གྱུར་པ་ལ་ཐེག་དམན་ནམ་ཐེག་ཆེན་གྱི་ཡང་དྲང་དོན་ཉི་ཚེ་བ་ཙམ་
བསྟན་པར་མི་བྱ་སྟེ། དེའི་འབད་པ་དོན་མེད་དུ་འགྱུར་བའི་ཕྱིར་རོ། །
འོ་ན་ཡང་རེ་ཞིག་སྣོད་མ་ཤེས་ནས་བརྟག་པའི་ཆེད་དམ་དུས་ལ་སྡོད་དགོས་པར་མཐོང་བའམ། དེར་འཁོད་པ་
གཞན་ཞིག་དེའི་སྣོད་མ་ཡིན་པར་མཐོང་ནས་དེ་སྲིད་དུ་རྣམ་པ་གཞན་སྟོན་པ་ལ་ཉེས་པ་མེད་དོ། །འདི་ལྟར་བླང་དོར་
མང་པོ་མི་དགོས་ཀྱི་མདོ་འདི་ཁོ་ན་ཀློགས་ཤིག་ཅེའམ་གསང་སྔགས་འདི་ཟློས་ཤིག་དང་གྲོལ་བར་འགྱུར་རོ། །ཞེས་
སོགས་ཉན་ཐོས་ཀྱི་མདོ་དང༌། མུ་སྟེགས་ཀྱི་གསང་སྔགས་སོགས་ཀྱིས་ཕ་རོལ་པོ་འདྲིད་པར་མི་བྱ་སྟེ། རང་ཉིད་ཀྱང་
དེ་ལ་ཡིད་མི་ཆེས་ན་གཞན་ལ་ཕན་པར་ལྟ་ག་ལ་འགྱུར་བའི་ཕྱིར།
གལ་ཏེ་མངོན་ཤེས་ཅན་གྱིས་ཆོས་དེ་ཁོ་ནའི་སྐལ་པ་ཅན་དུ་མཐོང་བས་གདུལ་བའི་ཐབས་ཡིན་ན་ནི་བྲིད་པ་མ་
ཡིན་ཏེ། དེ་ཉིད་ལས་དོན་ཆེན་པོར་འགྱུར་བའི་ཕྱིར། འདི་ལ་དགེ་བའི་ལྷས་ནི། སྤྱོད་པ་ཡོངས་སུ་དོར་ནས་ནི། །མདོ་
དང་སྔགས་ཀྱིས་འདྲིད་མི་བྱ། །ཞེས་བྱང་ཆུབ་སེམས་དཔའི་སྡོམ་པ་ལ་བསླབ་མི་དགོས་ཀྱི་མདོ་འདི་དང་སྔགས་འདི་
ཟུངས་ཤིག་ཅེས་འདྲིད་པར་བཤད་ལ། ཁ་ཅིག་ལས་མདོ་ལས་སྟོང་པ་དང་སྔགས་ལས་འདོད་ཡོན་ལམ་དུ་བཤད་པ་
ལ་བསྙད་ནས་ལམ་ལོག་པ་སྟོན་པར་འདོད་ལ། འགྲེལ་ཆེན་ལས། སྡོམ་པའི་བསླབ་པའི་སྤྱོད་པ་བྱ་བར་འོས་པ་རྣམས་
དོར་ནས་མདོ་སྡེ་ལ་སོགས་པ་བཀླགས་པ་ཉིད་ཀྱིས་ཁྱོད་དག་པར་འགྱུར་རོ་ཞེས་མི་བསྟན་ཏོ། །ཞེས་དགེ་ལྷ་དང་
མཐུན་པར་བཤད་དོ། །
ཡང་བྱང་ཆུབ་སེམས་དཔའི་སྤྱོད་པ་རྒྱ་ཆེན་པོ་དོར་བར་མི་བྱ་སྟེ་བསྒྲུབ་བྱའི་གཙོ་བོ་ཡིན་པའི་ཕྱིར་ཞེས་སམ།
ན་ཆོས་སྨྲ་བའི་ལུས་ཀྱི་སྤྱོད་པ་ཁྲུས་བྱས་ཤིང་ཆོས་གོས་ལེགས་པར་བསྒོས་པ་སོགས་དང་ལྡན་ལ། ངག་གི་སྤྱོད་པ་
ཁ་ན་མ་ཐོ་བ་རྣམས་སྤངས་ནས་གུས་ཤིང་གཙང་སྦྲ་དང་ལྡན་པར་བྱའི་དེ་ལས་ལོག་པ་ཡ་རབས་ཀྱི་སྤྱོད་པ་ཡོངས་སུ་
དོར་ཏེ་ཞིག་པོ་སོགས་སུ་ཁས་འཆེ་བའི་ཕྱིར་ཉལ་བ་དང་གོས་སྐ་རགས་མ་བཅིངས་པ་དང་ངག་འཆལ་ཚིག་དང་གྲོང་
པའི་ཚིག་ཁོ་ན་མུ་ཅོར་དུ་སྨྲ་བ་ལ་སོགས་པས་ཆོས་སྟོན་པར་མི་བྱ་སྟེ་ཆོས་ཀྱི་ཕྱིར་ལྷ་ལ་སོགས་པ་འདུས་པ་རྣམས་
མི་དགའ་བ་སྤང་བའི་ཕྱིར་དང༌། ཆོས་ལ་གུས་པའི་སྤྱོད་ལམ་གྱི་ཕྱིར་རོ། །གལ་ཏེ་ན་བ་ལ་སོགས་པས་མི་ནུས་ན་
ཉེས་པ་མེད་དོ། །



 


 
དེས་ན་ཇི་ལྟར་འབྱོར་བའི་སེང་གེའི་ཁྲི་བཤམས་པ་ལ་ཆོས་སྨྲ་བ་གཙང་སྦྲ་དང་ལྡན་པས་འཛེགས་ཏེ་ལེགས་
པར་འདུག །བྱང་ཆུབ་ཀྱི་སེམས་ཀྱིས་ཁྱབ་པར་བྱས་ནས་ཐོག་མར། བློ་གྲོས་རྒྱ་མཚོས་ཞུས་པའི་མདོ་ལས།
་མཾ་གསུངས་པ་བདུད་ཀྱི་ནུས་པ་གཞོམ་པའི་སྔགས་འདི་བརྗོད་པར་བྱ་སྟེ། ཏདྱ་ཐཱ། ཤ་མེ་ཤ་མ་ཝ་ཏི། ཤ་མི་ཏ་ཤ་ཏྲུ།
ཀུ་རེ་མཾ་ཀུ་རེ། མཱ་ར་ཛི་ཏེ། ཀ་རོ་ཊེ། ཀེ་ཡཱ་རེ། ཏེ་ཇོ་ཝ་ཏི། ཨོ་ལོ་ཡི་ན། བི་ཤུདྡྷ་ནིརྨ་ལེ་མ་ལཱ་པ་ན་ཡེ། ཁུ་ཁུ་རེ། ཁ་
ཁ་གྲ་ས། གྲ་ས་ནེ། ཨོ་མུ་ཁི། པ་རཾ་མུ་ཁི། ཨ་མུ་ཁི། ཤ་མི་ཏཱ་ནི། སརྦ་གྲ་ཧ་བནྡྷ་ནཱ་ནེ། ནི་གྲཧི་ཏཱ། སརྦ་པཱ་ར་པྲ་ཝཱ་
དི་ན། བི་མུ ཀྟ་མཱ་ར་པཱ་ཤ། སྱཱ་པི་ཏྭ། བུདྡྷ་མུ་དྲ། ཨ་ནུངྒ་ཏི་ཏཱ། སརྦ་མཱ་རེ། པུ་ཙ་རི་ཏ་པ་རི་ཤུདྡྷེ། བི་གཙྪ་ནྟུ། སརྦ་མཱ་
ར་ཀརྨ་ཎི། ཞེས་བརྗོད་པས་ཁོར་ཡུག་ཚུན་ཆད་དུ་བདུད་ཀྱིས་མི་ཚུགས་སོ། །དེ་ནས་ཆོས་ལེགས་པར་བཤད་ཅིང་
མཐར་དགེ་བ་བསྔོ་བར་བྱའོ། །
གསུམ་པ་གཞན་སེམས་སྲུང་བ་ནི།
སོ་ཤིང་དང་ནི་མཆིལ་མ་དག །
དོར་བ་ན་ནི་དགབ་བར་བྱ། །
གཅི་ལ་སོགས་པའང་ལོངས་སྤྱོད་པའི། །
ཆུ་དང་ཐང་ལ་དོར་བ་སྨད།།  །།
ཁ་བཀང་བ་དང་སྒྲ་བཅས་དང་། །
ཁ་གདངས་ནས་ནི་བཟའ་མི་བྱ།
རྐང་པ་བརྐྱང་སྟེ་འཇུག་མི་བྱ། །
ལག་པ་མཉམ་པར་མི་མཉེ་འོ།།  །།
བཞོན་པ་མལ་སྟན་གནས་དག་ཏུ། །
བུད་མེད་གཞན་དང་གཅིག་མི་བྱ། །
འཇིག་རྟེན་མ་དད་གྱུར་པ་ཀུན། །
མཐོང་དང་དྲིས་ཏེ་སྤང་བར་བྱ།།  །།
སོར་མོས་བརྡ་ནི་མི་བྱ་སྟེ། །
གུས་དང་བཅས་པས་གཡས་པ་ཡི། །
ལག་པ་དག་ནི་ཀུན་གྱིས་ཀྱང་། །


ལམ་ཡང་དེ་ལྟར་བསྟན་པར་བྱ།།  །།
ལག་པ་ཤས་ཆེར་བསྐྱོད་མིན་ཏེ།
ཅུང་ཟད་བསྐྱོད་ནས་སྒྲ་བསྒྲགས་ལ།
སེ་གོལ་ལ་སོགས་བརྡ་བྱ་སྟེ། །
གཞན་དུ་མ་བསྡམས་པར་འགྱུར་རོ།།  །།
མགོན་པོ་མྱ་ངན་འདས་གཟིམས་ལྟར།
འདོད་པའི་ཕྱོགས་སུ་ཉལ་བར་བྱ། །
ཤེས་བཞིན་མྱུར་དུ་ལྡང་སེམས་ལ། །
ཐོག་མ་ཉིད་དུ་ངེས་པར་སྦྱར།།  །།
བྱང་ཆུབ་སེམས་དཔའི་སྤྱོད་པ་དག །
ཚད་མེད་པར་ནི་གསུངས་པ་ལས།
སེམས་སྦྱང་པ་ཡི་སྤྱོད་པ་ནི། །
ངེས་པར་དེ་སྲིད་སྤྱད་པར་བྱ།།  །།
ཞེས་གསུངས་ཏེ། དང་པོ་གཉིས་ཀྱིས་མི་མཛེས་པའི་སྤྱོད་པ་སྤང་། གསུམ་པས་མ་དད་པའི་རྒྱུ་སྤང་། བཞི་པས་མ་
གུས་པའི་ཚུལ་སྤང་། ལྔ་པས་མ་བསྡམས་པ་སྤང་། དྲུག་པས་ཉལ་བའི་ཚུལ་བཤད། བདུན་པས་བྱང་ཆུབ་ཀྱི་སེམས་
སྦྱང་དགོས་པར་བསྟན་ཏོ། །
དེ་ཡང་སོ་ཤིང་ནི་ཤིང་བུས་སོའི་དྲི་མ་བྲུད་པ་སྟེ་དེ་དང་མཆིལ་མ་ལ་སོགས་པ་ས་གཙང་མར་མི་དོར་ཞིང་གང་
དུ་དོར་བ་དེར་ཡང་དོར་བ་དེའི་སྟེང་སས་དགབ་པར་བྱ་སྟེ་གཞན་གྱིས་མཐོང་ན་སྐྱུག་མི་བྲོ་བའི་ཕྱིར་སྟེ་འདུལ་བ་ལས་
ཁ་དུག་ཅན་ཡིན་ན་སྦྲང་མ་མི་འཆི་བའི་ཕྱིར་དུའང་བཤད་ལ། འགྲེལ་ཆེན་ལས། འདི་དག་ལྷ་ལ་སོགས་པ་འཕྱ་བས་
བསོད་ནམས་མ་ཡིན་པ་འབྱུང་ངོ་། །ཞེས་སོ། །བཤང་གཅི་ཡང་གཞན་གྱིས་ཉིན་པར་གནས་པ་ལ་སོགས་པས་ལོངས་
སྤྱོད་པའི་ས་ཕྱོགས་སུ་དོར་ན་སྐྱེ་བོས་དམད་པར་འགྱུར་བས་མི་དོར་རོ། །ཁ་བཀང་བ་སོགས་ནི་མ་རབས་བཀྲེས་
རྔབས་ཅན་གྱི་ཚུལ་སྤང་བ་དང་བག་མེད་པའི་ཚུལ་སྤོང་བའོ། །བུད་མེད་དང་སྟན་གཅིག་ལ་འདུག་པ་སོགས་འཇིག་
རྟེན་མ་དད་པའི་རྒྱུ་གཞན་རྣམས་ཀྱང་ཡུལ་དུས་དེར་བརྟགས་ལ་སྤང་བ་ནི་དཀོན་མཆོག་སྤྲིན་ལས་གསུངས་སོ། །
གཞན་ལ་ལམ་སྟོན་པ་མཛུབ་ཀེར་གྱིས་བྱེད་ན་མ་གུས་པའམ་བརྙས་པ་ཡིན་པས་དེ་སྤངས་ཏེ་ལག་པ་གཡས་
པ་ཀུན་གྱིས་གུས་པར་བསྟན་པའོ། །འགྲོ་བ་ན་ལག་པ་ཆེར་བསྐྱོགས་ཤིང་བསྐྱོད་པ་ལང་ཚོས་རྒྱགས་པའི་ཚུལ་

 
 
 
 
སྤངས་ཏེ་ཅུང་ཟད་བསྐྱོད་པས་སེ་གོལ་ལམ་འཁར་སིལ་གྱི་སྒྲས་མདུན་ན་འཁོད་པའི་སྐྱེ་བོ་ལ་གོ་བར་བྱའོ། །ཉལ་་
བ་ན་སངས་རྒྱས་མྱ་ངན་ལས་འདས་པའམ་གཟིམས་པའི་ཚུལ་ལྟར་སེང་གེའི་ཉལ་སྟབས་གློ་གཡས་ཕབ་ལག་ཐིལ་
གཡས་ཀྱི་སྟེང་དུ་འགྲམ་པ་བཞག །རྐང་པ་བརྩེགས་ཏེ་བརྐྱང་པ་འམ་པུས་མོ་བརྩེགས་ཏེ་བརྐྱང་ནས་དེ་མན་གྱེན་དུ་
བསྐུམ། ལག་པ་གཡོན་བརླ་གཡོན་པའི་སྟེང་དུ་བརྐྱང་སྟེ་བདེ་བ་ཅན་དུ་འོད་དཔག་མེད་ལ་མགོ་བསྟན་པ་ལྟ་བུས་གང་
མོས་པར་སྔས་གཏད་དེ་མྱུར་དུ་ལྡང་བར་བྱའོ་སྙམ་པ་དང་། ས་ཕྱོགས་དེ་ཉིན་མོ་ལྟར་འོད་ཀྱིས་ཁྱབ་པ་དང་དེ་བཞིན་
གཤེགས་པ་དེ་ཡིད་ལ་བྱས་ཏེ་ཤེས་བཞིན་དུ་ཉལ་བར་བྱ་སྟེ་གཉིད་ཀྱི་བདེ་བའི་ཆེད་དུ་མ་ཡིན་པར་འབྱུང་བ་རྣམས་
མི་འཁྲུག་ཞིང་ལུས་བདེ་བར་འཚོ་བའི་ཟས་ཡིན་པའི་ཕྱིར་རོ། །ཐུན་གཅིག་གམ་གཉིས་ནས་སེམས་ཅན་ཐམས་ཅད་
གཏི་མུག་ལས་བསླང་བར་བྱའོ་ཞེས་ལངས་ཏེ་དགེ་བ་ལ་སྦྱར་བར་བྱའོ། །མདོར་ན་བྱང་ཆུབ་ཀྱི་སེམས་སྦྱོང་བ་ཁོ་ན་
བྱ་བ་ཡིན་ཏེ་དེ་འཕེལ་བའི་སྤྱོད་པ་ཁོ་ན་བྱའོ། །
བཞི་པ་བསླབ་པ་ཕུན་སུམ་ཚོགས་བྱེད་ཀྱི་ཡན་ལག་ལ་དྲུག །བཤགས་བསྡམ་གྱིས་བྱི་དོར་བྱ་བ། བསླབ་པའི་གཞི་
དངོས། དེའི་ཆེད་དུ་བྱ་བ། རྟེན་དགེ་བའི་བཤེས་གཉེན། ཤེས་བྱེད་ཀྱི་ཁུངས། བསླབ་དོན་མདོར་བསྡུ་བའོ། །དང་པོ་
བཤགས་བསྣམ་གྱིས་བྱི་དོར་བྱ་བ ནི།
ཉིན་དང་མཚན་མོ་ལན་གསུམ་དུ། །
ཕུང་པོ་གསུམ་པ་གདོན་བྱ་ཞིང་། །
རྒྱལ་དང་བྱང་ཆུབ་སེམས་བསྟེན་པས།
ལྟུང་བའི་ལྷག་མ་དེས་ཞི་བྱ།།  །།
ཞེས་གསུངས་ཏེ། སོ་སོ་སྐྱེ་བོ་ལ་ལྟུང་བས་གཏན་མ་གོས་པ་སྲིད་པར་དཀའ་བས་ན་ཉེས་པས་གོས་པ་རྣམས་ཀྱང་
ཉིན་མཚན་ཐུན་དྲུག་ཏུ་སངས་རྒྱས་སུམ་བཅུ་སོ་ལྔ་ལ་ཕྱག་བྱས་ནས་བཤགས་པའི་ཕུང་པོ་དང༌། རྗེས་སུ་ཡི་རང་
བའི་ཕུང་པོ་དང་། བསྔོ་བའི་ཕུང་པོ་སྟེ་བསོད་ནམས་ཀྱི་ཕུང་པོ་གསུམ་སྟོན་པ་དཀོན་བརྩེགས་ཀྱི་ཉེ་བ་འཁོར་གྱིས་
ཞུས་པ་ལས་བྱུང་བ་བྱང་ཆུབ་སེམས་དཔའི་ལྟུང་བ་བཤགས་པ་འདིས་ཉེས་པ་སྔ་མ་རྣམས་བཤགས་པར་བྱ་ཞིང་སླར་
སངས་རྒྱས་ལ་བརྟེན་ནས་བྱང་ཆུབ་ཀྱི་སེམས་ལེན་པས་སོར་ཆུད་པར་བྱའོ། །
འདིར་ཕུང་པོ་གསུམ་པའི་མདོ་གཞན་ཡོད་ཀྱང་འདིའི་ཐད་ཀྱི་བསླབ་བཏུས་སུ་ལྟུང་བཤགས་ཉིད་དྲངས་སོ།
།འགྲེལ་ཆེན་ལས་ནི། ལྟུང་བའི་ལྷག་མ་ནི་རྩ་བ་ལས་གཞན་པའམ་ཕྱིར་བཅོས་ཟིན་པ་ལས་གཞན་པ་སྟེ་བརྗེད་ངས་
སམ་ཤེས་བཞིན་མ་ཡིན་པས་བྱས་པ་སོགས་སོ། །དེས་ཞེས་པ་ནི་ཕུང་པོ་གསུམ་པ་གདོན་པ་དང་བྱང་ཆུབ་ཀྱི་
སེམས་དང་སངས་རྒྱས་ལ་ཡང་དག་པར་བསྟེན་པ་སྟེ་སུན་འབྱིན་པའི་གཉེན་པོའོ། །དེ་ལ་སྟོབས་བཞིས་སྦྱང་བ་ནི་
  

 
ཆོས་བཞི་པའི་མདོ་དང་། ཕུང་པོ་གསུམ་པས་སྦྱང་བ་ནི་ཉེ་བ་འཁོར་གྱིས་ཞུས་པ་དང་། བསླབ་བཏུས་དང་། བྱང་ཆུབ་
ཀྱི་སེམས་ཀྱིས་སྦྱང་བ་བྱམས་པའི་རྣམ་ཐར་དང༌། སངས་རྒྱས་ལ་བསྟེན་པས་སྦྱང་བར་ཕག་མོའི་རྟོགས་བརྗོད་ལས་
གསུངས་སོ། །ཞེས་སོ། །
གཉིས་པ་བསླབ་པའི་ངོ་བོ་ནི།
རང་ངམ་གཞན་གྱི་དབང་ཡང་རུང་། །
གནས་སྐབས་གང་དུ་ཅི་སྤྱོད་ཀྱང་། །
བསླབ་པར་གསུངས་པ་གང་ཡིན་པའི། །
གནས་སྐབས་དེ་ལ་འབད་དེ་བསླབ།།  །།
རྒྱལ་སྲས་རྣམས་ཀྱིས་མི་བསླབ་པ། །
དེ་ནི་གང་ཡང་ཡོད་མིན་ཏེ།
དེ་ལྟར་གནས་པའི་མཁས་པ་ལ། །
བསོད་ནམས་མི་འགྱུར་གང་ཡང་མེད།།  །།
ཅེས་གསུངས་ཏེ། མདོར་ན་བྱང་ཆུབ་སེམས་དཔས་བསླབ་བྱར་གསུངས་པ་ལས་མི་འདའ་བ་སྟེ་སྤང་བྱར་གསུངས་པ་
རྣམས་སྤོང་བ་ལས་མི་འདའ་བ་དང་བསྒྲུབ་བྱར་གསུངས་པ་རྣམས་སྒྲུབ་པ་ལས་མི་འདའ་བའོ། །
སྤྱིར་རྒྱལ་བའི་སྲས་ཀྱིས་ཤེས་པར་བྱ་བ་ཙམ་དུ་མི་བསླབ་པ་ནི་ཅུང་ཟད་ཀྱང་མེད་དེ་གཞན་དོན་མཐའ་ཡས་
པ་ལ་འཇུག་དགོས་པའི་ཕྱིར་དང་། དེ་ཐམས་ཅད་ལ་ཡང་འཇུག་ཀྱང་གོས་པ་མེད་པ་པདྨ་ཆུ་ནང་ན་གནས་པ་ལྟ་བུར་
རང་གི་ཚུལ་ལས་མི་གཡོ་བ་དེ་ལ་ནི་བསོད་ནམས་སུ་མི་འགྱུར་བ་གཞན་མེད་པའོ། །
གསུམ་པ་དེའི་ཆེད་དུ་བྱ་བ་ ནི།
དངོས་སམ་ཡང་ན་བརྒྱུད་ཀྱང་རུང་།
སེམས་ཅན་དོན་ལས་གཞན་མི་སྤྱད། །
སེམས་ཅན་ཁོ་ནའི་དོན་གྱི་ཕྱིར། །
ཐམས་ཅད་བྱང་ཆུབ་ཕྱིར་བསྔོའོ།། །།

  
ཞེས་གསུངས་ཏེ། གཞན་དོན་དང་བྱང་ཆུབ་ལ་དམིགས་པ་ཁོ་ན་ཐོག་མ་ནས་དོན་དུ་གཉེར་བྱ་ཡིན་པའི་ཕྱིར་རོ། །
བཞི་པ་རྟེན་དགེ་བའི་བཤེས་གཉེན་ནི།
རྟག་པར་དགེ་བའི་བཤེས་གཉེན་ནི། །
ཐེག་ཆེན་དོན་ལ་མཁས་པ་དང་། །
བྱང་ཆུབ་སེམས་དཔའི་བརྟུལ་ཞུགས་མཆོག །
སྲོག་གི་ཕྱིར་ཡང་མི་གཏོང་བའོ།།  །།
དཔལ་འབྱུང་བ་ཡི་རྣམ་ཐར་ལས།
བླ་མ་བསྟེན་པའི་ཚུལ་ལྟར་བསླབ། །
ཅེས་གསུངས་ཏེ། ཡོན་ཏན་ཐམས་ཅད་དགེ་བའི་བཤེས་གཉེན་ལ་རག་ལས་ལ། དེའི་མཚན་ཉིད་ནི། ཐེག་ཆེན་གྱི་དོན་
སྟོང་ཉིད་སྙིང་རྗེ་དབྱེར་མེད་དང་ཤུགས་ཀྱིས་བསྟན་པ་ཚིག་འབྲུ་གསུང་རབ་ཡན་ལག་བཅུ་གཉིས་སམ་ཤིན་ཏུ་རྒྱས་
པའི་སྡེ་སྣོད་ལ་མཁས་ཤིང་བྱང་སྡོམ་སྲོག་ཕྱིར་ཡང་མི་གཏོང་བའི་བརྟུལ་ཞུགས་བརྟན་པོ་གྲུབ་པའོ། །དེ་བསྟེན་པ་ནི་
དཔལ་འབྱུང་གི་རྣམ་ཐར་ལས་བསྟན་ཏོ། །
དེ་ཡང་ཚོང་དཔོན་གྱི་བུ་ནོར་བཟང་ལ། ཁྱེའུ་དཔལ་འབྱུང་དང་བུ་མོ་དཔལ་གྱི་བློ་གྲོས་མས་ཇི་ལྟར་བསྟན་པ་བདག་
གིས་མདོར་བསྡུས་པ་ནི།
དེ་བས་ཁྱོད་ཀྱིས་དགེ་རྩ་གཅིག་ལ་ཆགས་པར་མ་བྱེད་ཅིག །ཆོས་སྒོའི་འོད་ཀྱི་སྣང་བ་གཅིག་ལ་གཞོལ་པར་མ་བྱེད་
ཅིག །རྒྱལ་སྲས་སྤྱོད་པ་གཅིག་ཡོངས་རྫོགས་པས་ཆོག་པར་མ་སེམས་ཤིག །སྨོན་ལམ་གཅིག་གིས་མངོན་པར་
སྒྲུབ་པ་ལྷུར་ལེན་མ་བྱེད་ཅིག །བཟོད་པ་གསུམ་ལ་འཇུག་པས་ཆོག་པའི་འདུ་ཤེས་མ་སྐྱེད་ཅིག །ཕ་རོལ་ཕྱིན་དྲུག་
ཡོངས་རྫོགས་ནམ་ཡང་རྒྱུན་ཆད་མ་བྱེད་ཅིག །ས་བཅུ་ཐོབ་པས་མཐར་ཐུག་ཉིད་དུ་ཆོག་འཛིན་མ་བྱེད་ཅིག །ཚད་
ཡོད་རྒྱལ་ཞིང་བཟུང་དང་སྤྱོད་པས་གྲུབ་པར་མ་སེམས་ཤིག །དགེ་བའི་བཤེས་གཉེན་ཚད་ཡོད་བསྙེན་པས་ངོམས་
པར་མ་བྱེད་ཅིག །ཅི་ཕྱིར་ཞེ་ན་རྒྱལ་བའི་སྲས་རྣམས་ཀྱིས། །དགེ་བའི་རྩ་བ་ཚད་མེད་ཡོངས་སྡུད་ཅིང་། །ཚད་མེད་
བྱང་ཆུབ་སེམས་སྒྲུབ་དེ་ཡི་རྒྱུ། །ཚད་མེད་ཡོངས་གསོག་ཡོངས་སུ་བསྔོ་ལ་སླབ། །འགྲོ་བ་ཚད་མེད་སྨིན་བྱེད་བསམ་
པའི་ཁམས། །ཚད་མེད་ལ་འཇུག་དབང་པོ་ཀུན་ཤེས་བྱེད། །མོས་པའི་རྗེས་འབྲེང་ཚད་མེད་སྤྱོད་པ་རྟོགས། །བག་ཉལ་
ཡོངས་གཞོམ་འགྲོ་བ་ཚད་མེད་གདུལ། །ཚད་མེད་ལས་གཞོམ་ལྟ་ལོག་ཉོན་མོངས་སེལ། །རྣམ་དག་ཚད་མེད་བསྐྱེད་

 

 
ཅིང་ཟུག་རྔུ་དབྱུང་། །ཚད་མེད་སྲིད་པའི་མཚོ་སྐེམ་མུན་པ་སེལ། །ང་རྒྱལ་རི་བོ་ཚད་མེད་རབ་ཏུ་བསྙིལ། །ཞགས་
པ་ཚད་མེད་གཏུབ་ཅིང་སྲིད་པའི་ཀླུང་། །ཚད་མེད་རབ་བརྒལ་ཚེ་ཡི་རྒྱ་མཚོའི་ཚོགས། །མུ་མཐའ་མེད་སྐེམ་འདོད་
འདམ་ཚད་མེད་སྒྲོལ། །ཁམས་གསུམ་ཁྱིམ་དུ་ཐོགས་པ་ཚད་མེད་འབྱིན། །སེམས་ཅན་ཚད་མེད་འཕགས་པའི་ལམ་
ལ་འགོད། །དུག་གསུམ་སྤྱོད་པ་ཞི་བྱེད་བདུད་ཞགས་གཅོད། །བདུད་ཀྱི་ལས་ཟློག་ལྷག་བསམ་དག་པར་སྦྱོང་། །སྦྱོར་
བ་སྤེལ་དང་དབང་པོ་རབ་བསྐྱེད་མོས་པ་ཡོངས་སྦྱངས་མཉམ་ཉིད་འཐོབ། །སྤྱོད་པའི་རྗེས་འབྲང་ཡོན་ཏན་དག་བྱེད་
སྤྱོད་པ་ཡོངས་རྫོགས་འཇིག་རྟེན་འཇུག །དད་པའི་སྟོབས་བསྐྱེད་བརྩོན་འགྲུས་ཉེར་བརྟན་དྲན་པ་དག་བྱེད་ཏིང་འཛིན་
རྫོགས། །ཤེས་རབ་སྟོབས་སྒྲུབ་མོས་པའི་སྟོབས་བརྟན་བསོད་ནམས་སྟོབས་བསྐྱེད་ཡེ་ཤེས་སྤེལ། །ཚད་མེད་སྟོབས་
སྒྲུབ་སྟོབས་ཡོངས་རྫོགས་པ་དང༌། །ཆོས་ཀྱི་སྒོ་དང་ཕྱོགས་དང་སྣང་བ་དང༌། །གསལ་བ་རབ་འབྱེད་དབང་པོའི་རྒྱུད་
སྣང་བྱེད། །ཉོན་མོངས་ནད་ཤེས་ནད་ཆེན་གསོ་བར་བྱེད། །ཆོས་ཀྱི་སྨན་སྡུད་བདུད་རྩིའི་སྤྲིན་རབ་འགྱེད། །ཞིང་ཀུན་
འདའ་ཞིང་རྒྱལ་མཆོད་འཁོར་དུ་འཇུག །བསྟན་པ་ཡོངས་བཟུང་གནོད་ཀུན་བཟོད་པར་བྱེད། །མི་ཁོམ་རྣམ་གཅོད་བདེ་
བ་མ་ལུས་སྒྲུབ། །སེམས་ཅན་སྡུད་དང་གཟུངས་ཀྱི་སྒོ་ཡོངས་སྦྱོང་། །སྨོན་ལམ་སྙིང་རྗེ་བརྩོན་པ་སྟོབས་དང་མངོན་
པར་ཤེས། །ཡེ་ཤེས་སྣང་སྐྱེད་སེམས་ཅན་རྒྱུད་ཀྱི་རྗེས་སུ་འགྲོ། །སྲིད་པར་ལུས་འཛིན་འགྲོ་བའི་རིས་དང་སྐད་ཀུན་
ཤེས། །སྤྱོད་ཡུལ་རྒྱ་ཆེན་ལ་འཇུག་ཡངས་པའི་གནས་ལ་སྤྱད། །སྤྱོད་པ་ཟབ་མོ་ལ་ལྟ་རྟོགས་དཀའི་ཡུལ་ཡང་རིག
།བགྲོད་དཀའི་ལམ་བགྲོད་སྒྲུབ་དཀའི་ཤུགས་བཟུང་འཇུག་དཀར་འཇུག །སྣ་ཚོགས་སྤྱོད་རྟོགས་ཀུན་ཏུ་ཁྱབ་པའི་
རྣམ་འཕྲུལ་སྟོན། །སྤྱོད་པས་ཞིང་ཀུན་འགེངས་ཤིང་ཕ་རོལ་ཕྱིན་ཀུན་རྫོགས། །ལུང་བསྟན་ཀུན་མནོད་ས་དང་ཞིང་
ཁམས་ཐམས་ཅད་སྦྱོང་། །མཐའ་ཡས་བསྐལ་པར་བཟོད་པའི་གོ་བསྒོ་རྒྱལ་ཀུན་མཆོད། །སྨོན་ལམ་ཡོངས་སྒྲུབ་ཆོས་
སྒོ་མ་ལུས་ཡོངས་དག་བྱེད། །སྤྱོད་པ་རྒྱ་ཆེན་དེ་དག་རེ་རེ་ཡང་། །ཚད་མེད་མཐའ་མེད་བསམ་གྱིས་མི་ཁྱབ་པས།
།རྒྱལ་བའི་སྤྱོད་ཡུལ་ཡོངས་སུ་དག་འགྱུར་ཏེ། །གྲངས་ཚད་མཐའ་ལ་གནས་པས་མཐར་མི་ཕྱིན། །འགྲོ་བ་གཅིག་
ཡང་མ་ལུས་འདུལ་བའི་ཕྱིར། །རྒྱལ་སྲས་སྤྱོད་པ་སེམས་ཅན་ཀུན་དང་མཉམ། །བསྐལ་པ་ཀུན་ཏུ་འགྲོ་རྣམས་སྨིན་
བྱེད་ཕྱིར། །རྒྱལ་སྲས་སྤྱོད་པ་བསྐལ་པ་ཀུན་མཐས་གཏུགས། །སྐྱེ་བ་མ་ལུས་ཀུན་དུ་འཇུག་ཕྱིར་སྐྱེ་ཀུན་མཚུངས།
།དུས་ཀུན་རྟོགས་ཕྱིར་དུས་རྣམས་ཀུན་དང་མཉམ་པ་ཉིད། །ཞིང་ཀུན་དག་པར་བྱེད་ཕྱིར་ཞིང་རྣམས་ཀུན་དང་མཉམ།
།ཆོས་དབྱིངས་ཀུན་འཇུག་ཀུན་གྱི་སྨོན་ལམ་སྒྲུབ་པའི་ཕྱིར། །རྒྱལ་བ་དང་ནི་རྒྱལ་སྲས་ཀུན་དང་མཚུངས་པར་འཇུག
།དགེ་བའི་བཤེས་ཀུན་བསྙེན་དགོས་ཕྱིར། །དགེ་བའི་བཤེས་རྣམས་ཀུན་དང་མཉམ། །ཆོས་རྣམས་ཀུན་གྱི་མཐའ་གང་
ཡིན། །དེ་ནི་རྒྱལ་སྲས་སྤྱོད་པའི་མཐའ། །དེ་ཕྱིར་ཁྱོད་ལ་གདམས་པ་འདི་ཡིན་ཏེ། །དགེ་བའི་བཤེས་གཉེན་བཙལ་
བས་སྐྱོ་མི་བྱ། །མཐོང་བས་ངོམས་པ་སྐྱེད་པར་མ་བྱེད་ཅིག །དམ་ཆོས་དྲི་བས་ཆོག་མི་ཤེས་པར་བྱོས། །འགྲོགས་
ལས་བསམ་པ་ཕྱིར་ཟློག་མི་བྱའོ། །ནམ་དུའང་དགེ་བའི་བཤེས་ལ་ཕུ་དུད་དང་། །རིམ་གྲོའི་སྦྱོར་བ་རྒྱུན་བཅད་མི་
བྱའོ། །གདམས་དང་རྗེས་བསྟན་ལོག་པར་མི་གཟུང་ཞིང༌། །ཡོན་ཏན་འཐོབ་པར་ཐེ་ཚོམ་མ་སྐྱེད་ཅིག །དེ་ཡིས་བསྟན་

 
   


ལ་ཡིད་གཉིས་མི་བྱ་སྟེ། །མཐུ་ཆེན་རྣམས་ཀྱི་འགྲོ་འདུལ་ཐབས་མང་དང༌། །འཇིག་རྟེན་གཞུག་པའི་སྤྱོད་པ་མང་པོ་ལ།
།ཞེ་སྡང་མི་བསྐྱེད་བསམ་མི་ཁྱབ་དྲན་བྱོས། །མོས་པ་ཆེ་ལས་ལུས་སེམས་མ་ལྡོག་ཅིག །ཅི་ཕྱིར་ཞེ་ན་རྒྱལ་བའི་སྲས་
རྣམས་ཀྱི། །སྤྱོད་ཀུན་དགེ་བའི་བཤེས་ལ་རག་ལུས་ཏེ། །ཡོན་ཏན་ཡོངས་སུ་རྫོགས་པ་དེ་ལས་བྱུང༌། །སྨོན་ལམ་ཆུ་
རྒྱུན་འབྱུང་བའི་གངས་རི་སྟེ། །དགེ་བ་ཀུན་སྐྱེད་ཚོགས་ཀུན་ཡོངས་སུ་སྒྲུབ། །ཆོས་སྒོའི་སྣང་བ་རབ་འབྱིན་རྒྱལ་སྲས་
ཀྱི། །འབྱུང་བའི་དགའ་སྟོན་དགེ་བའི་བཤེས་གཉེན་ཉིད། །དེ་ནི་བསླབ་པའི་འབྱུང་ཁུངས་ཏེ། །ཡོན་ཏན་ཆོས་རྣམས་
ཀུན་གྱི་གནས། །ལྷག་བསམ་དག་པའི་རྩ་བ་ཉིད། །བརྟན་པའི་སེམས་ཀྱི་གཡུང་དྲུང་གཞི། །གཟུངས་སྤོབས་སྣང་བ་
སྐྱེད་པའི་ཉི། །རྣམ་དག་སྒོ་རྣམས་ཀུན་གྱི་མཛོད། །ཡེ་ཤེས་ཆེན་པོའི་སྣང་བ་སྟེ། །རྨད་བྱུང་སྨོན་ལམ་ཀུན་གྱི་གཏེར།
།སྨོན་ལམ་ཀུན་རྒྱུད་གཅིག་པའི་རྟེན། །དམ་ཆོས་འབྱུང་གནས་གཅིག་པུ་ཉིད། །ཡང་དག་སྒྲུབ་པའི་ཕུལ་ནི་བཤེས་
གཉེན་རྒྱུད་ལས་བྱུང་། །རྒྱལ་སྲས་གསང་བའི་གནས་ཀུན་དེ་ཡི་མཛོད་ན་འདུག །དབང་པོའི་ཤུགས་དང་ཡེ་ཤེས་རྒྱ་
མཚོ་རྣམ་པར་སྤེལ། །བསོད་ནམས་གཏེར་ཀུན་མི་ཉམས་སྲུང་དང་སྐྱོབ་པར་བྱེད། །རྣམ་དག་ཀུན་བསྐྱེད་ཆོས་ཀྱི་སྤྲིན་
ཆེན་ཁ་ནས་འབྱིན།།རྒྱལ་བའི་ལམ་ཀུན་དེ་ཡི་ཁོང་ན་གནས་པ་ཉིད།
སངས་རྒྱས་ཀུན་གྱི་བྱང་ཆུབ་ནི། །དེ་ལ་རིམ་གྲོར་བྱས་པས་འཐོབ། །རྒྱལ་སྲས་ཡོན་ཏན་ཅི་ཡོད་པ། །དེ་ནི་
དགེ་བའི་བཤེས་ཀྱི་མཐུ། །བྱང་ཆུབ་སེམས་དཔའི་བྱམས་བརྩེ་དང་། །དབང་དང་ལྷག་བསམ་ཡན་ལག་དང་། །ཕན་པ་
ཉེ་བར་སྒྲུབ་པ་ཀུན། །དེ་ལས་བྱུང་གིས་གཞན་དུ་མིན། །དགེ་བའི་བཤེས་ཀྱིས་གང་ཟིན་པ། །དེ་ནི་ངན་འགྲོར་མི་ལྟུང་
སྟེ། །ངེས་བཟུང་བྱང་ཆུབ་ལས་མི་ལྡོག །གང་ལ་བཤེས་གཉེན་གྱིས་བསམ་པ། །དེ་ནི་བསླབ་ལས་འགལ་མི་བྱེད། །བླ་
མས་ཀུན་ཏུ་རྣམ་བསྲུངས་དེ། །སྡིག་པའི་གྲོགས་ཀྱི་དབང་མི་འགྱུར། །གང་གིས་བསྐྱངས་རྣམས་མཐུ་ཆེན་གྱི། །ཆོས་
ལས་ཉམས་པར་མི་འགྱུར་རོ། །དེ་ལྟར་ཐེག་ཆེན་དགེ་བའི་བཤེས་གཉེན་གྱིས། །ཡང་དག་ཟིན་རྣམས་བྱིས་པའི་ས་
ལས་འདའ། །ཡོངས་སུ་བསྲུངས་རྣམས་ཞི་བའི་མཐར་མི་འཇུག །ལེགས་པར་བསྐྱངས་རྣམས་འཇིག་རྟེན་ཀུན་ལས་
འཕགས། །ཡང་དག་བསྐྱེད་རྣམས་སྲིད་པས་གོས་མི་འགྱུར། །མངོན་པར་བསྒྲུབས་རྣམས་བརྩམས་པ་ལས་མི་ལྡོག
།ཡོངས་སུ་བཟུང་རྣམས་ལས་ཉོན་གྱིས་མི་ཐུབ། །སྟོབས་ཀྱིས་བརྟན་པར་བྱས་རྣམས་བདུད་ལས་རྒྱལ། །དེ་ལ་བསྙེན་
པར་བྱེད་རྣམས་སྤྱོད་མི་འཁྲུལ། །དེ་བསྟེན་བྱང་ཆུབ་ཡན་ལག་ཀུན་གྱིས་འཕེལ། །སྒྲིབ་པའི་ཆོས་སྤྱོད་སྡིག་ཏོ་ལྡོག་
བྱེད་བྱ་དང་མི་བྱའི་གནས་ཡོངས་སྟོན། །བག་མེད་ལས་ལྡོག་མ་རིག་མུན་སེལ་ལྟ་བའི་འཆིང་གཅོད་སྲིད་ལས་སྒྲོལ།
།མཐའ་གཉིས་ལས་ཟློག་ཀུན་མཁྱེན་ལམ་སྟོན་ཤེས་རབ་མིག་སྦྱོང་སྙིང་རྗེ་སྤེལ། །བྱང་ཆུབ་སེམས་བསྐྲུན་ཕ་རོལ་
ཕྱིན་སྟོན་བཟོད་པ་རྣམ་འབྱེད་ས་ལ་འགོད། །དགེ་བའི་རྩ་བ་ཀུན་འགྲུབ་བྱེད། །ཚོགས་སྐྱེད་ཡོན་ཏན་ཐམས་ཅད་སྟོབ།
།རྒྱལ་ཀུན་དྲུང་དུ་ཕྱིན་པར་བྱེད། །དོན་ཀུན་ལེན་འཇུག་ནན་ཏན་འགོད། །འབྱུང་བའི་སྒོ་སྟོན་ལམ་གོལ་སྲུང༌། །ཆོས་
སྒོ་སྣང་བྱེད་ཆོས་ཆར་འབེབས། །ཉོན་མོངས་ཀུན་གཞིལ་རྒྱལ་བར་འགོད། །དེ་ཕྱིར་སངས་རྒྱས་རིགས་སུ་སྐྱེད་པའི་
མ་དང་ཕན་པ་རྒྱ་ཆེན་སྒྲུབ་པས་ཕ་ལྟ་བུ། །བྱ་མིན་གནས་ལས་སྲུང་ཕྱིར་མ་མ་བསླབ་པ་ཁོང་དུ་ཆུད་པར་བྱེད་པས་


སློབ་དཔོན་ཉིད། །ཡང་དག་ལམ་དུ་འཛུད་པས་ལམ་མཁན་ཉོན་མོངས་ནད་ལས་ཐར་བར་བྱེད་པས་སྨན་པའི་གཙོ། 
།ཡེ་ཤེས་སྨན་གྱི་འབྱུང་གནས་གངས་རིའི་མཆོག་འདྲ་འཇིགས་པ་ཡོངས་སུ་སྲུང་པས་དཔའ་བོ་ཉིད། །འཁོར་བའི་ཆུ་
ལས་སྒྲོལ་བའི་མཉན་པ་དང་ཡེ་ཤེས་རིན་ཆེན་གླིང་སྐྱེལ་ཁ་ལོ་བ། །དེ་འདྲའི་ཡོན་ཏན་འབྱུང་གནས་བཤེས་གཉེན་ལ།
།དེ་ལྟའི་ཡིད་བྱེད་མོས་པའི་རྒྱུན་བརྟན་པས། །རྟག་ཏུ་དགེ་བའི་བཤེས་གཉེན་བསྙེན་པར་གྱིས། །ས་བཞིན་ཁུར་གྱིས་
མི་སྐྱོའི་སེམས་ཀྱི་བསྟེན། །མོས་པ་མི་ཕྱེད་རྡོ་རྗེ་འདྲ་བར་བྱོས། །གདུང་བས་མི་བསྒུལ་ཁོར་ཡུག་འདྲ་སེམས་སྐྱེད།
།ཅི་བསྒོ་ཉན་པ་བྲན་བཟང་འདྲ་བར་གྱིས། །ངག་མི་གཅོག་པས་སློབ་མ་དམ་པ་དང་། །ལས་ཀུན་སྒྲུབ་པ་འཇིག་རྟེན་
བྲན་ཁོལ་དང༌། །ཉོན་མོངས་གྱུར་པས་མི་སྐྱོ་མ་མ་དང༌། །ཀ་ལོ་བདེ་བ་གཡོག་གི་སེམས་ཀྱིས་བསྟེན། །ང་རྒྱལ་མེད་
པས་ཕྱགས་བདར་བ་དང་ནི། །དུས་བཞིན་འཇུག་པ་ཟླ་བ་ཉ་བ་འདྲ། །མི་སྲུན་མེད་པ་ཅང་ཤེས་རྟ་ལྟ་བུ། །ཁུར་གྱིས་མི་
ངལ་ཐེག་པ་འདྲ་བར་བྱོས། །དུལ་ཞིང་ཅང་ཤེས་གླང་པོའི་དམ་པ་དང་། །མི་བསྒུལ་མི་བསྐྱོད་རི་བོའི་དབང་པོ་འདྲ། །མི་
ཁྲོ་གུས་པ་ལོ་མ་ལྟར་མཉེན་སེམས། །ང་རྒྱལ་མེད་པས་གདོལ་བུའི་སེམས་ཀྱིས་བསྟེན། །དྲེགས་བྲལ་ཁྱུ་མཆོག་རྭ་རྩེ་
བཏུབས་འདྲ་དང༌། །རློམ་སེམས་མེད་པ་འཕྱོན་བུ་ལྟ་བུ་དང༌། །འགྲོ་དང་འོང་བས་མི་སྐྱོ་གྲུ་ལྟ་བུ། །ངག་མཐར་ཕྱིན་
བྱེད་ཟམ་པ་འདྲ་སེམས་སྐྱེད། །དེ་ངོར་ལྟ་བ་མཛངས་པའི་བུ་འདྲ་དང་། །བཀའ་ལས་མི་འདའ་གཞོན་ནུ་མཁས་པའི་
སེམས། །དེ་འདྲར་དལ་ཞིང་མཛངས་ལ་དུས་ཤེས་པ། །ཉེ་བའི་ཡིད་ཀྱིས་རྟག་ཏུ་བསྟེན་པར་བྱོས། །ཁྱོད་ཀྱིས་བདག་
ཉིད་ནད་པ་འདྲ་བ་དང་། །དགེ་བའི་བཤེས་ལ་སྨན་པ་ཟུག་རྔུ་འབྱིན། །གདམས་པ་སྨན་མཆོག་ཉམས་སུ་ལེན་པ་ནི།
།ནད་རབ་འཚོ་བའི་འདུ་ཤེས་སྐྱེད་པར་གྱིས། །བདག་ནི་འགྲོན་པོ་ལམ་ཚོལ་ཞུགས་པ་ལ། །ཕན་བྱེད་དེ་ནི་མ་གོལ་
ལམ་རབ་སྟོན། །དེ་ཡིས་གདམས་ལ་ལམ་དང་ནན་ཏན་ནི། །བདེ་བའི་ཕྱོགས་སུ་འགྲོ་བའི་འདུ་ཤེས་ཞོག །ཆོས་ཀྱི་
མཉམ་པ་ཆེན་པོ་དེས་བསྟན་པའི། །སྟེགས་བུ་དང་ནི་ནན་ཏན་གྲུར་ཞུགས་ཏེ།།སྲིད་པའི་རྒྱ་མཚོ་ཉམ་ངའི་ཕ་རོལ་གྱི།
།མི་གནས་རིན་ཆེན་གླིང་དུ་ཕྱིན་པར་བྱོས། །བདག་ནི་ཞིང་པ་ལོ་ཐོག་འདོད་པ་དང་། །ཕན་མཛད་དེ་ནི་ཀླུ་ཡི་དབང་
པོའི་མཆོག །གདམས་པ་སྤྲིན་གྱི་བཅུད་དང་ནན་ཏན་ནི། །ལོ་ཐོག་ཡོངས་སུ་འགྲུབ་པ་དེ་ལྟར་ལྟོས། །བདག་ཉིད་དམ་
པའི་ནོར་གྱིས་དབུལ་བ་ལ། །སྨན་པར་མཛད་པ་ངལ་གསོས་དབང་པོ་དེས། །ཕན་བདེའི་ལམ་ཆེན་ཡངས་པའི་མཛོད་
བྱིན་ཏེ། །དབུལ་བྲལ་མཆོག་གི་གནས་ལ་འགོད་པར་ལྟོས། །བདག་ནི་བཟོ་གནས་འདོད་པའི་སློབ་མ་དང་། །དགེ་བའི་
བཤེས་ནི་སློབ་དཔོན་དམ་པའི་གནས། །གདམས་པ་གཟོ་ཡི་ཚུལ་དང་ནན་ཏན་ནི། །བཟོ་ཀུན་ཁོང་དུ་ཆུད་པའི་འདུ་
ཤེས་བསྟེན། །ཕན་བྱེད་དཔའ་བོ་གདམས་པའི་རུ་མཚོན་ཅན། །དེས་ནི་བདག་གི་འཇིགས་པ་སེལ་བར་ལྟོས། །ཆོས་
ཀྱི་གྲུ་ཆེན་ཁ་ལོ་བསྒྱུར་མཁས་དེས། །གདམས་པའི་རིན་ཆེན་གྱིས་ནི་བདག་ཅག་སྡུད། །ཕ་མའི་མཆོག་དེས་བླ་མེད་
མ་ཉམས་པའི། །རྒྱལ་བའི་རིགས་སུ་བདག་ཉིད་བསྐྲུན་པར་ལྟོས། །ཕན་པ་སྦྱིན་མཛད་ཆོས་ཀྱི་རྒྱལ་པོ་དེས། །བདག་
ནི་བླ་མེད་རྒྱལ་པོར་ཅོད་པན་འཆིང་། །དེ་ལྟར་ཡོངས་སུ་དག་པའི་འདུ་ཤེས་ཀྱི། །ཡིད་ལ་བྱེད་པ་ཡང་དག་སྐྱེད་བྱས་
ནས། །ཕན་བདེའི་གྲུ་ཆེན་འཇིག་རྟེན་སྨན་མཛད་པ། །དེ་རྣམས་རྟག་ཏུ་ཚུལ་བཞིན་བསྙེན་བཀུར་གྱིས། །ཞེས་བསྟན་

ཏོ། །
ལྔ་པ་ཤེས་བྱེད་ཀྱི་ཁུངས་ནི།
འདི་དང་སངས་རྒྱས་བཀའ་བསྩལ་གཞན།
མདོ་སྡེ་བཀླགས་ནས་ཤེས་པར་བྱ།། །།
མདོ་སྡེ་རྣམས་ལ་སློབ་པ་གནང་། །
དེ་བས་མདོ་སྡེ་བཀླག་པར་བྱ། །
ནམ་མཁའི་སྙིང་པོའི་མདོ་སྡེ་ནི། །
ཐོག་མ་ཉིད་དུ་བལྟ་བར་བྱ།། །།
གང་ཕྱིར་རྟག་ཏུ་སྤྱད་པ་ནི། །
དེ་ལས་རྒྱ་ཆེར་རབ་སྟོན་པས། །
བསླབ་པ་ཀུན་ལས་བཏུས་པ་ཡང་། །
ངེས་པར་ཡང་དང་ཡང་དུ་བལྟ།།  །།
ཡང་ན་རེ་ཞིག་མདོར་བསྡུས་པ། །
མདོ་རྣམས་ཀུན་ལས་བཏུས་པ་བལྟ། །
འཕགས་པ་ཀླུ་སྒྲུབ་ཀྱིས་མཛད་པའི།
གཉིས་པོའང་འབད་པས་བལྟ་བར་བྱ།།  །།
ཞེས་གསུངས་ཏེ། དང་པོས་མཚམས་སྦྱར། གཉིས་པས་ནམ་སྙིང་གི་མདོ་ཁུངས་སུ་བསྟན། གསུམ་པས་སློབ་དཔོན་
ཉིད་ཀྱི་བསྟན་བཅོས་གཉིས་དང་། ཚིག་རྐང་གཉིས་ཀྱིས་ཀླུ་སྒྲུབ་ཞབས་ཀྱི་བསྟན་བཅོས་ཁུངས་སུ་བསྟན་ཏོ། །
དེ་ཡང་དགེ་བའི་བཤེས་གཉེན་བསྟེན་ཚུལ་འདི་དང་ཕ་རོལ་ཏུ་ཕྱིན་པ་དྲུག་གི་ཚུལ་སོགས་མཐའ་ཡས་པ་
རྣམས་ནི་བཅོམ་ལྡན་འདས་ཀྱི་བཀའ་ཉིད་ལས་ཤེས་པར་བྱ་སྟེ། མདོ་སྡེའི་མིང་གིས་སྨོས་པ་ཐེག་ཆེན་གྱི་སྡེ་སྣོད་
གསུམ་ལ་བསླབ་པར་བྱ་སྟེ། དེའི་ཡང་ཐོག་མར་ནམ་མཁའ་སྙིང་པོས་ཞུས་པའི་མདོ་ནི། བྱང་ཆུབ་སེམས་དཔའ་ལས་
དང་པོ་པའི་ལྟུང་བ་སྦྱང་ཐབས་དང་བཅས་པ་དེ་ལས་སྟོན་པས་ཐོག་མར་བལྟ་ལ་དེ་ནས་གཞན་ཤིན་ཏུ་རྒྱས་པའི་སྡེ་
སྣོད་ཀྱི་བར་དུ་བལྟའོ། །

 

སྤྱིར། གླང་པོ་རྙེད་ནས་གླང་པོའི་རྗེས་ནི་འཚོལ་བ་ལྟར། །
ཤེས་རབ་ཕ་རོལ་ཕྱིན་ཐོས་མདོ་ཚོལ་དེ་བཞིན་ནོ། །
ཞེས་སོགས་དང་། མདོ་དང་སྔགས་ཀྱིས་འདྲིད་མི་བྱ། །ཞེས་སོགས་ཉན་ཐོས་ཀྱི་གཞུང་ལ་མདོའི་མིང་དུ་གསུངས་
ནས་ཐེག་ཆེན་གྱི་མི་མཐུན་པའི་ཕྱོགས་སུ་གསུངས་པ་དང༌། སྡེ་སྣོད་གསུམ་གྱི་བྱེ་བྲག་གི་མདོ་སྡེ་ལ་དེར་བཤད་པ་
ཡོད་ཀྱང་སྐབས་འདིར་ནི་ཐེག་ཆེན་གྱི་བཀའ་ཙམ་ལ་མདོ་སྡེའི་མིང་གིས་གསུངས་པ་སྟེ་གཞན་དུ་ན་དཔལ་འབྱུང་གི་
རྣམ་ཐར་སོགས་གང་ལས་འབྱུང་བའི་ཕལ་པོ་ཆེ་ནི་ཐེག་ཆེན་གྱི་མངོན་པ་གཙོ་ཆེ་བ་ཡིན་ཞིང་ཉེ་བ་འཁོར་གྱིས་ཞུས་
པ་སོགས་ཐེག་ཆེན་གྱི་འདུལ་བ་ཡིན་པའི་ཕྱིར་རོ། །
དེ་བཞིན་དུ་སློབ་དཔོན་ཉིད་ཀྱི་བསྟན་བཅོས་གཉིས་དང་། འཕགས་པ་ཀླུའི་བསྟན་བཅོས་གཉིས་ཀྱང་སངས་
རྒྱས་ཀྱི་གསུང་རབ་ཀུན་ལས་བཏུས་ཏེ་བསྟན་པ་ཉིད་ཡིན་པའི་ཕྱིར། བཀའ་དེ་དག་གི་གླེགས་བམ་མ་རྙེད་པའམ་དེ་
ཙམ་ལྟ་བར་མི་ནུས་པ་རྣམས་ཀྱིས་བསྟན་བཅོས་དེ་དག་བལྟས་པས་དོན་གྲུབ་པའོ། །
འདིར་འགྲེལ་ཆེན་ལས། དགེ་བའི་བཤེས་གཉེན་མི་བཏང་ཞིང་། །ཞེས་གསུངས་པ་དེ་གསལ་བར་བྱ་བའི་ཕྱིར་
རྟག་པར་སོགས་ཏེ། དགེ་བ་ནི་མངོན་མཐོ་དང་ངེས་ལེགས་འཐོབ་པའི་མཚན་ཉིད་ཀྱི་ལས་སོ། །གཉེན་ནི་ཐུན་མོང་མ་
ཡིན་པའི་ཉེ་བ་སྟེ་དེས་ལུས་སྲོག་ཆུད་འཛའ་བའི་འཇིགས་པས་འཇིགས་ཀྱང་མི་བཏང་ངོ་། །དེ་ནི་བརྒྱད་སྟོང་པའི་རྟག་
ངུས་ཀྱི་ལེའུ་དང་། ཆོས་བཞི་པའི་མདོ་དང་། དཔལ་འབྱུང་གི་རྣམ་ཐར་ལས་གསུངས་སོ། །
མདོ་སྡེ་རྣམས་ལ་རྟག་ལྟ་བས། །ཞེས་པ་དེ་གསལ་བར་བྱ་བའི་ཕྱིར་འདི་དང་སོགས་ཏེ་འདིར་མ་བསྟན་པ་རྣམས་
ཐེག་ཆེན་གྱི་མདོ་སྡེ་དཀོན་མཆོག་སྤྲིན་ལ་སོགས་པ་སྣ་ཚོགས་པ་ལས་བལྟའོ། །ནམ་སྙིང་གི་མདོ་ལས། རྒྱལ་པོའི་རྩ་
ལྟུང་ལྔ། བློན་པོའི་གཅིག ལས་དང་པོ་པའི་བརྒྱད་རྣམས་ཇི་ལྟར་གསོ་བ་དང་བཅས་པ་བསྟན་ཏེ་བསླབ་བཏུས་མདོ་
བཏུས་སློབ་དཔོན་རང་གིས་མཛད་པ་གཉིས་སུའང་བལྟའོ། །ཡང་ན་འཕགས་པ་ཀླུ་སྒྲུབ་ཀྱི་ཞལ་སྔ་ནས་མཛད་པའི་
བསླབ་པ་ཀུན་ལས་བཏུས་པ་དང་། མདོ་ཀུན་ལས་བཏུས་གཉིས་པོའང་འབད་པ་སྟེ་གུས་པས་བལྟ་བར་བྱའོ། །ཞེས་
སོ། །འདི་ནི། གཉིས་པོའང་འབད་པས་བལྟ་བར་བྱ། །ཞེས་ཞི་བའི་ལྷ་ཉིད་ཀྱི་ཀུན་བཏུས་གཉིས་སུ་མ་ཟད་འཕགས་
པས་མཛད་པའི་ཀུན་བཏུས་གཉིས་ཀྱང་ཡོད་པར་སྟོན་པ་ཡིན་ལ། ཁ་ཅིག གཉིས་པའང་འབད་པས་བལྟ་བར་བྱ།
།ཞེས་འཕགས་པ་ཀླུའི་ཞབས་ཀྱིས་མཛད་པའི་མདོ་ཀུན་ལས་བཏུས་པ་ལྟ་ཞེས་འདོན་པར་བྱེད་མོད། འཕགས་པའི་
བསླབ་བཏུས་དེ་བོད་ན་ནི་མི་སྣང་ངོ་། །
དྲུག་པ་བསླབ་དོན་མདོར་བསྡུ་བ་ནི།
གང་ལས་གང་ནི་མ་བཀག་པ། །

 
   

 

 

དེ་ཉིད་སྤྱད་པར་བྱ་བ་སྟེ། །
འཇིག་རྟེན་སེམས་ནི་སྲུང་བའི་ཕྱིར། །
བསླབ་པ་མཐོང་ནས་ཡང་དག་སྤྱད།། 
ཅེས་གསུངས་ཏེ། མདོར་ན་གང་མདོ་བསྟན་བཅོས་དེ་རྣམས་ལས་སྤྱོད་པ་གང་མ་བཀག་པ་དང་མ་བཀག་པའི་ཕྱོགས་
དང་མཐུན་པ་རྣམས་སྒྲུབ་པ་དང༌། བཀག་པ་དང་བཀག་པའི་ཕྱོགས་དང་མཐུན་ཤས་ཆེ་བ་རྣམས་སྤང་བ་སྟེ་འདུལ་
བ་ལས་མདོར་བསྡུས་རུང་མཐུན་སྦྱར་བའི་དོན་ཏེ་འཇིག་རྟེན་གྱི་སེམས་དང་བྱང་ཆུབ་ཀྱི་ལམ་གཉི་ག་དང་མི་འགལ་
བར་སྤྱོད་པ་ནི་བྱང་ཆུབ་སེམས་དཔའི་བསླབ་པ་སྙིང་པོར་དྲིལ་བའོ།
ལྔ་པ་ཤེས་བཞིན་སྲུང་བ་མདོར་བསྡུས་པ་ནི།
ལུས་དང་སེམས་ཀྱི་གནས་སྐབས་ལ། །
ཡང་དང་ཡང་དུ་བརྟག་བྱ་བ། །
དེ་ཉིད་ཁོ་ན་མདོར་ན་ནི། །
ཤེས་བཞིན་སྲུང་བའི་མཚན་ཉིད་དོ།།  །།
ལུས་ཀྱིས་འདི་དག་སྤྱད་བར་བྱ། །
ཚིག་ཙམ་བརྗོད་པས་ཅི་ཞིག་འགྲུབ། །
སྨན་དཔྱད་བཀླགས་པ་ཙམ་གྱིས་ནི། །
ནད་པ་དག་ལ་ཕན་འགྱུར་རམ།།  །།
ཞེས་གསུངས་ཏེ། ཚིགས་བཅད་དང་པོས་དངོས་བསྟན། ཕྱི་མས་ཚིག་ཏུ་མི་བཞག་པར་སྒྲུབས་ཤིག་པའོ། །མདོར་ན་
བདག་ཉིད་ཀྱི་ལུས་ཅི་སྤྱོད་པ་དང་། སེམས་ཅི་བསམ་པ་སྐད་ཅིག་ཡང་མ་ཡེངས་པར་བརྟག་ཅིང་བླང་དོར་བྱ་བ་ཁོ་ན་
ལ་ཤེས་བཞིན་སྲུང་བ་ཞེས་བྱའི། དེ་ལས་གཞན་དུ་ཤེས་བཞིན་སྲུང་བར་དེ་ལ་དེ་རྣམས་ཀྱང་ཐོས་པ་ཙམ་དང་དེ་ལྟ་བུ་
ཞིག་གོ་ཞེས་གོ་བྱར་མི་བཞག་པར་རྒྱུད་ལ་སྦྱོར་ཞིང་ཉམས་སུ་ལོང་ཞིག་པ་དཔེ་དང་བཅས་ཏེ་བསྟན་ཏོ། །
བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། ཤེས་བཞིན་སྲུང་བ་ཞེས་བྱ་བ་སྟེ་ལེའུ་ལྔ་པ་རྣམ་པར་ཕྱེ་
བའོ།། །།

ལེའུ་དྲུག་པ། བཟོད་པ་བསྟན་པ།
ད་ནི་བཟོད་པ་བཤད་པར་བྱ་སྟེ། དེ་ལ་ལེའུའི་འབྲེལ་ནི། ཕ་རོལ་ཏུ་ཕྱིན་པ་སྔ་མ་སྔ་མའི་དངོས་འབྲས་ནི་ཕྱི་མ་ཕྱི་མ་
ཡིན་པའི་ཕྱིར། ཤེས་རབ་ཀྱི་ལེའུའི་བར་གྱི་འབྲེལ་བ་རིག་པར་བྱ་ལ། དེས་ན་ཚུལ་ཁྲིམས་དག་པ་དང་ལྡན་ན་བཟོད་
བྱའི་གནས་རྣམས་ལ་བཟོད་པར་ནུས་ཤིང་། བཟོད་པ་དང་མི་ལྡན་ན་ཚུལ་ཁྲིམས་ཀྱང་མི་འགྲུབ་པའི་ཕྱིར། དེ་མ་ཐག་
ཏུ་བཟོད་པའི་ལེའུ་བཤད་ལ།
འགྲེལ་ཆེན་ལས་ནི།
དེ་ལྟར་ལུས་ལ་སོགས་པ་སྲུང་བ་དང་དག་པ་བསྟན་ནས་དགེ་བ་རྣམ་པར་དག་པ་བསྟན་པའི་ཕྱིར།
བཟོད་བྱ་ཐོས་པ་བཙལ་བར་བྱ། །
དེ་ནས་ནགས་སུ་གནས་པར་བྱ། །
མཉམ་པར་གཞག་ལ་རབ་བརྩོན་ཞིང་། །
མི་སྡུག་ལ་སོགས་བསྒོམ་པར་བྱ། །
ཞེས་བྱ་བ་དེ་དག་མངོན་པར་བརྗོད་པར་བྱ་བའི་ཕྱིར། ཞེས་འབྲེལ་བཙལ་ཏོ། །
འདི་ལ་གཉིས། བཟོད་པ་མེད་དུ་མི་རུང་བར་བསྟན་པ་གསུམ། བཟོད་པ་སྒྲུབ་པའི་ཐབས་ཡིད་ལ་བྱ་བ་གཉིས་བསྟན་
པའོ། །དང་པོ་ལ། ཁོང་ཁྲོའི་འབྲས་བུ་གསུམ་ལས།  མ་མཐོང་བའི་འབྲས་བུ་ནི།
བསྐལ་པ་སྟོང་དུ་བསགས་པ་ཡི། །
སྦྱིན་དང་བདེ་གཤེགས་མཆོད་ལ་སོགས། །
ལེགས་སྤྱད་གང་ཡིན་དེ་ཀུན་ཀྱང་། །
ཁོང་ཁྲོ་གཅིག་གིས་འཇོམས་པར་བྱེད།།  །།
ཞེ་སྡང་ལྟ་བུའི་སྡིག་པ་མེད། །
བཟོད་པ་ལྟ་བུའི་དཀའ་ཐུབ་མེད།
དེ་བས་བཟོད་ལ་ནན་ཏན་དུ། །
སྣ་ཚོགས་ཚུལ་གྱིས་བསྒོམ་པར་བྱ།།  །།


 
ཞེས་གསུངས་ཏེ། འཆགས་འཇིག་སྟོངས་གནས་བཞི་པོ་རེ་རེ་ལ་བར་བསྐལ་ཉི་ཤུ་རེར་བྱས་པའི་བར་བསྐལ་བརྒྱད་
བཅུ་ནི་རྒྱུའི་ཐེག་པའི་ལུགས་ཀྱི་འཇིག་རྟེན་གྱི་ཁམས་འདིའི་བསྐལ་པ་ཆེན་པོ་གཅིག་གོ །སྟོང་ནི་དཔེར་མཚོན་པ་
ཡིན་གྱི་ངེས་བཟུང་མ་ཡིན་ཏེ་བརྒྱ་འམ་སྟོང་ངམ་ཁྲི་ལ་སོགས་པ་ཡང་སྟེ་ལམ་པོ་ཆེ་ལ་ཁྲི་ལམ་དུ་གྲགས་པ་ལྟ་བུའོ། །
ཡུན་དེ་ལ་སོགས་པར་བསགས་པའི་དགེ་བ་ཡང་ཁོང་ཁྲོ་དྲག་པོ་གཅིག་གིས་འཇོམས་པར་བྱེད་དེ། འགྲེལ་ཆེན་
དུ་དྲངས་པ་འཇམ་དཔལ་རྣམ་རོལ་གྱི་མདོ་ལས། འཇམ་དཔལ་ཁོང་ཁྲོ་ཞེས་བྱ་བ་ནི་བསྐལ་པ་བརྒྱར་བསགས་པའི་
དགེ་བ་འཇོམས་པ་སྟེ། དེའི་ཕྱིར་ཁོང་ཁྲོ་ཞེས་བྱའོ། །ཞེས་དང་།
ཐམས་ཅད་ཡོད་སྨྲའི་གཞུང་ལས། དགེ་སློང་དག་དགེ་སློང་འདི་སྐྲ་དང་སེན་མོའི་མཆོད་རྟེན་ལ་ཡན་ལག་ཐམས་
ཅད་ཀྱིས་ཕྱག་འཚལ་ནས་སེམས་དང་བར་བྱེད་པ་ལ་ལྟོས། བཙུན་པ་དེ་ལྟར་ལགས་སོ། །དགེ་སློང་དག་དགེ་སློང་
འདིས་ཇི་ཙམ་ཞིག་ནོན་པའི་འོག་ཏུ་དཔག་ཚད་བརྒྱད་ཁྲི་བཞི་སྟོང་ན་གསེར་ལས་གྲུབ་པ་ལ་ཐུག་གི་བར་ན་བྱེ་མའི་
རྡུལ་ཇི་སྙེད་ཡོད་པ་དེ་སྙེད་དུ་དགེ་སློང་འདིས་འཁོར་ལོས་བསྒྱུར་བའི་རྒྱལ་སྲིད་སྟོང་འགྱུར་དུ་ཡོངས་སུ་སྤྱོད་པར་
འགྱུར་རོ། །
འོ་ན་ཕྱག་འཚལ་བ་ནི་མང་ལ་འཁོར་ལོས་བསྒྱུར་བ་ནི་ཆེས་ཉུང་ན་དགེ་བ་དེ་གང་དུ་ཟད་པ་ལགས། ཉེ་བ་
འཁོར། ཇི་སྲིད་དུ་ཚངས་པར་སྤྱོད་པ་དམ་པས་ཚངས་པ་མཚུངས་པར་སྤྱོད་པ་ལ་སྡང་བའི་སེམས་བསྐྱེད་པ་དེ་
སྲིད་དུ་ཟད་པ་དང་ཉམས་པར་ཡང་དག་པར་རྗེས་སུ་མཐོང་ངོ༌། །ཉེ་བ་འཁོར། དེར་དགེ་བའི་རྩ་བ་ཆེན་པོ་འདི་ཡང་
བསྲབས་པ་དང་ཡོངས་སུ་བྱང་བ་དང་ཡོངས་སུ་ཟད་པར་འགྱུར་བ་དེ་ལྟ་བས་ན་མགལ་དུམ་ལ་ཡང་སེམས་ཀྱིས་ཁྲོ་
བར་མི་བྱ་བྱམས་པར་ཤེས་པ་དང་བཅས་པའི་ལུས་ལ་ལྟ་ཅི་སྨོས། ཞེས་སོ། །དེའི་ཕྱིར་ཞེ་སྡང་ལྟ་བུའི་སྡིག་པ་མེད་
དེ་མི་དགེ་བས་བསོད་ནམས་ཟིལ་གྱིས་གནོན་པ་ལྟ་བུ་གཞན་མེད་དོ། །བཟོད་པ་སྲན་ཚུགས་པ་ལྟ་བུ་དང་འདྲ་བའི་
བཀའ་ཐུབ་གཞན་མེད་དོ། །ཞེས་བཤད་དོ། །
དེས་ན་གསོག་པ་ན་སྒོ་གསུམ་གྱི་དཀའ་བ་ཆེན་པོས་ཡུན་རིང་དུ་ཆུང་ངུ་ནས་བསགས་པའི་ལེགས་པར་སྤྱད་
པ་དགེ་བའི་རྩ་བའི་ཕུང་པོ་ཆེན་པོ་ཡང་ཁོང་ཁྲོའི་མེ་གཅིག་གིས་ཅིག་ཆར་དུ་འཇོམས་ཏེ་དགེ་བ་ཁ་ཅིག་ནི་རྨེག་མེད་
པ་ཐལ་བ་ལྟ་བུར་བྱེད། ཁ་ཅིག་ནི་ཉམ་དམས་ཏེ་འབྲས་བུ་ཆུང་ངུར་བྱེད། ཁ་ཅིག་ནི་བག་ལ་ཞ་སྟེ་འབྲས་བུ་འབྱིན་
མི་ནུས་པར་བྱེད་པས་ཞེ་སྡང་ལྟ་བུར་འཇིགས་སུ་རུང་བའི་སྡིག་པ་གཞན་མེད་དོ། །གང་འཇིག་རྟེན་ན་དཀའ་བའི་
གནས་སུ་གྲགས་པ་ཕྱི་རོལ་པ་ཁ་ཅིག་གིས་རྐང་པ་གཅིག་གིས་འགྲེང་བའི་བརྟུལ་ཞུགས་དང་། བ་ལང་གི་ལྕི་བས་
འཚོ་བ་དང་། གཅེར་བུའི་བརྟུལ་ཞུགས་སོགས་དང་། སངས་རྒྱས་པའི་ཕྱགས་བདར་ཁྲོད་པ་བ་དང་གཞི་ཇི་བཞིན་
ལ་སོགས་པ་སྦྱངས་ཡོན་བཅུ་གཉིས་ཀྱི་དཀའ་ཐུབ་རྣམས་ཀྱང་ལུས་ཀྱི་སྤྱོད་པ་ཙམ་དུ་ཟད་པས་དེ་ཙམ་དུ་དཀའ་བ་
མིན་ལ། དངོས་པོ་མེད་པའི་སེམས་ཉོན་མོངས་པའི་དངོས་པོར་སྣང་བ་བདག་ཏུ་འཛིན་པ་ལ་སོགས་པ་ཕྱིན་ཅི་ལོག་
གི་བག་ཆགས་བསྐལ་པ་མཐའ་ཡས་པར་ཐོག་མ་མེད་པ་ནས་གོམས་པ་མཐུ་བརྟས་པ་འདི་རང་གིས་རང་འདུལ་བ་ནི་

 

ཤིན་ཏུ་དཀའ་བའི་གནས་ཏེ། དེའི་ཕྱིར་བཟོད་པ་ལྟ་བུའི་དཀའ་ཐུབ་ནི་གཞན་མེད་དེ།
སངས་རྒྱས་རྣམ་གཟིགས་ཀྱི་སྔོན་གྱི་གསོ་སྦྱོང་ལས།
བཟོད་པ་དཀའ་ཐུབ་དམ་པ་བཟོད་པ་སྟེ། །
མྱ་ངན་འདས་པ་མཆོག་ཅེས་སངས་རྒྱས་གསུང་། །ཞེས་སོ། །
དེའི་ཕྱིར་བཟོད་པ་ཁོ་ན་ལ་ནན་ཏན་དུ་བྱའོ། །
གཉིས་པ་མཐོང་ཆོས་ཀྱི་འབྲས་བུ་ནི།
ཞེ་སྡང་ཟུག་རྔུའི་སེམས་འཆང་ན། །
ཡིད་ནི་ཞི་བ་ཉམས་མི་མྱོང་། །
དགའ་དང་བདེ་བའང་མི་འཐོབ་ལ།
གཉིད་མི་འོང་ཞིང་བརྟན་མེད་འགྱུར།།  །།
གང་དག་ནོར་དང་བཀུར་སྟི་ཡིས། །
དྲིན་བྱིན་དེ་ལ་བསྟེན་གྱུར་པ།
དེ་དག་ཡང་ནི་སྡང་ལྡན་པའི། །
རྗེ་དཔོན་དེ་ལ་གསོད་པར་རྒོལ།།  །།
དེ་ཡིས་མཛའ་བཤེས་སྐྱོ་བར་འགྱུར།
སྦྱིན་པས་བསྡུས་ཀྱང་སྟེན་མི་བྱེད། །
ཅེས་གསུངས་ཏེ། དེ་ཡང་ཚིགས་བཅད་དང་པོས་རང་ཉིད་ཟུག་རྔུས་སྡུག་བསྔལ་བར་འགྱུར་བ་དང༌། གཉིས་པས་
འཁོར་སྐྱོ་བར་འགྱུར་བ་དང་། རྐང་པ་གཉིས་ཀྱིས་མཛའ་བཤེས་ཀྱིས་འདོར་བར་བསྟན་ཏེ།
དཔེར་ན་དུག་མདའི་མདེའུ་ཁོང་དུ་ལུས་ན་བདེ་བའི་སྐབས་མེད་པ་བཞིན་དུ། ཞེ་སྡང་གིས་ནི་སྙིང་ལ་ཚེར་མ་
ཟུག་པའམ་སྙིང་བཀས་པ་ལྟ་བུའི་ཟུག་རྔུ་སྐྱེ་ཞིང་། བཞིན་དམར་ཞིང་འཇིགས་སུ་རུང་བས་གཞན་གྱིས་ལྟར་མི་མོས་
པ་དང་། ས་གཞི་དམར་པོར་མཐོང་ཞིང་ཡིད་རང་དབང་མེད་པས་ཀུན་ནས་འཁྲུགས་ཏེ་ཤིན་ཏུ་བརྩེ་བའི་གནས་བུ་ལ་
སོགས་པ་གམ་དུ་འོངས་པ་ལ་ཡང་ཁྲོ་ཞིང་། རང་ཤ་རང་གིས་གཅོད་པ་ཡང་ཡོད་ཅིང་། ཐབས་ཟད་པ་ཁ་ཅིག་རང་གི་
མཁོ་བའི་ཡོ་བྱད་རྣམས་ཀྱང་རྡེབ་པ་དང་གཅོག་པ་ལ་སོགས་པས་ཆུད་གཟོན་པར་བྱེད་ཅིང་། རང་དང་གཞན་དང་འདི་


དང་ཕྱི་མ་ཅི་ལ་ཡང་མི་ལྟ་བར་ཐམས་ཅད་ཉམས་པར་བྱེད་པས་རྒྱུད་ཞེ་སྡང་གིས་དཀྲུགས་པ་ལྟ་བུའི་སྡུག་བསྔལ་ནི་
གཞན་འགའ་ཡང་ཡོད་པ་མིན་ལ། གང་ནོར་དང་ལོངས་སྤྱོད་ཀྱི་དྲིན་ཆེན་པོས་བསྐྱངས་པའི་འཁོར་དེ་དག་གིས་ཀྱང་
མི་ཐེག་པར་གསོད་པར་རྒོལ་བ་འབྱུང་ལ། ཚིག་རྩུབ་མོས་མཛའ་བཤེས་བྱམས་པའི་གནས་རྣམས་ཀྱང་སྐྱོ་སྟེ་འབོར་
བར་འགྱུར་བའི་དོན་ཏོ། །
གསུམ་པ་མཐོང་བ་དང་མ་མཐོང་བའི་འབྲས་བུ་བཤད་པ་ནི།
མདོར་ན་ཁྲོ་བ་བདེར་གནས་པ། །
དེ་ནི་འགའ་ཡང་ཡོད་མ་ཡིན།།  །།
ཁྲོ་བའི་དགྲ་ཡིས་དེ་ལ་སོགས། །
སྡུག་བསྔལ་དག་ནི་བྱེད་པར་འགྱུར། །
གང་ཞིག་བསྒྲིམས་ཏེ་ཁྲོ་འཇོམས་པ།
དེ་ནི་འདི་དང་གཞན་དུ་བདེ།།  །།
ཅེས་གསུངས་ཏེ། དེ་ལྟ་བུའི་ཞེ་སྡང་གི་འབྲས་བུ་ནི་དམྱལ་བའི་སྡུག་བསྔལ་བཟོད་པར་དཀའ་བ་རྣམས་ཡིན་ཏེ། དེས་
ན་གནས་སྐབས་དང་མཐར་ཐུག་གཉི་གར་གང་དུ་འཇིགས་སུ་རུང་བའི་ཕྱིར། ཁྲོ་བ་བདེ་བར་གནས་པ་ནི་འགའ་ཡང་
མེད་ལ། ཁྲོ་བས་ནི་གཡུལ་ལ་སོགས་པར་འཇུག་ཅིང་རང་གསོད་པར་འགྱུར་བ་དང་། གཞན་མཐོང་བ་དང་མ་མཐོང་
བ་དང་ཐ་ན་གྲོག་མ་ལ་སོགས་པའི་བར་གྱི་སེམས་ཅན་ཉེས་པ་མེད་ཅིང་ཉམ་ཆུང་བ་དཔག་ཏུ་མེད་པ་ཡང་། རྒྱལ་པོ་
གདུག་པ་ལྟ་བུ་སེམས་ཅན་གཅིག་གི་ཞེ་སྡང་གི་ཞར་ལ་དམྱལ་ཐག་གཅོད་པའི་ཕྱིར། ཁྲོ་བའི་དགྲས་ནི་དེ་ལ་སོགས་
པ་རང་གཞན་མཐའ་ཡས་པ་སྡུག་བསྔལ་བར་བྱེད་པ་ཡིན་ལ། དེ་ལྟ་བུའི་ཞེ་སྡང་གི་སྐྱོན་རིག་པས་མདེའུ་ཁོང་དུ་ལུས་
པ་འབྱིན་པ་ལྟར་རང་རྒྱུད་ཀྱི་ཁྲོ་བ་དེ་ནན་གྱིས་བཅོམ་སྟེ། སེམས་ལས་རུང་དུ་གྱུར་པ་ན་འདིར་ཡང་དུག་ནད་ལས་
ཐར་བ་ལྟར་སེམས་ལ་དགའ་བདེ་ཁྱད་པར་ཅན་མྱོང་ཞིང་སྐྱེ་བ་གཞན་དུ་ཡང་བདེ་བ་ནས་བདེ་བར་འགྲོ་བའི་དོན་ཏེ།
བཤེས་སྤྲིང་ལས་ཀྱང་།
ཁྲོ་བ་སྤངས་པས་ཕྱིར་མི་ལྡོག་པ་ཉིད། །
འཐོབ་པར་འགྱུར་བར་སངས་རྒྱས་ཞལ་གྱིས་བཞེས། །ཞེས་སོ། །

དེ་ལྟར་བཟོད་པ་མེད་དུ་མི་རུང་བས་བཟོད་པ་ལ་ལྷུར་བྱ་དགོས་པར་བསྟན་ནས། གཉིས་པ་བཟོད་པ་སྒྲུབ་པའི་ཐབས་ཆ་
ནི་གཉིས་ཏེ། ཁྲོ་བའི་རྒྱུ་མཚན་ཟློག་པ་དྲུག་དང་། བཟོད་པའི་འབྲས་བུ་ཡིད་ལ་བྱ་བ་བཞིའོ། །དང་པོ་ལ་ཡང་།  མི་
དགའ་བ་ཁྲོ་བའི་རྒྱུར་བསྟན་པ།  དེའི་ཟས་ཡིད་མི་བདེ་གཞོམ་པ།  དགའ་བ་དང་མི་འབྲལ་བར་དམ་བཅའ་བ།
 གང་ལ་བཟོད་པར་བྱ་བ་འདོད་མི་འདོད་ཀྱི་རྟོག་པ་བསྟན་པ།  མི་འདོད་པ་ལ་མི་དགའ་བའི་རྟོག་པ་གཞོམ་པ། 
འདོད་པའི་གེགས་བྱས་པ་ལ་མི་དགའ་བ་གཞོམ་པའོ། །དང་པོ་ནི།
མི་འདོད་བྱས་དང་འདོད་པ་ཡི། །
གེགས་བྱས་པ་ལས་བྱུང་གྱུར་པ། །
ཡིད་མི་བདེ་བའི་ཟས་རྙེད་ནས།
ཞེ་སྡང་བརྟས་ཏེ་བདག་འཇོམས་སོ།།  །། ཞེས་པ་དང་།
གཉིས་པ་དེའི་ཟས་ཡིད་མི་བདེ་གཞོམ་པ་ནི།
དེ་ལྟས་བདག་གི་དགྲ་བོ་དེའི། །
ཟས་ནི་རྣམ་པར་གཞོམ་པར་བྱ། །
འདི་ལྟར་བདག་ལ་གནོན་པ་ལས། །
དགྲ་འདི་ལ་ནི་ལས་གཞན་མེད།། །། ཅེས་པ་དང་།
གསུམ་པ་དགའ་བ་དང་མི་འབྲལ་བར་དཿདམ་བཅའ་བ་ ནི།
ཅི་ལ་བབ་ཀྱང་བདག་གིས་ནི། །
དགའ་བའི་ཡིད་ནི་དཀྲུག་མི་བྱ། །
མི་དགའ་བྱས་ཀྱང་འདོད་མི་འགྲུབ། །
དགེ་བ་དག་ནི་ཉམས་པར་འགྱུར།།  །།
གལ་ཏེ་བཅོས་སུ་ཡོད་ན་ནི།
དེ་ལ་མི་དགར་བྱ་ཅི་དགོས། །
གལ་ཏེ་བཅོས་སུ་མེད་ན་ནི། །


དེ་ལ་མི་དགའ་བྱས་ཅི་ཕན།།  །།
ཞེས་གསུངས་ཏེ། འདི་ལ་རྐང་པ་གཉིས་ཀྱིས་དམ་བཅས་པ་དང་། ལྷག་མས་དེའི་རྒྱུ་མཚན་བསྟན་ཏོ། །
བཞི་པ་གང་ལ་བཟོད་པར་བྱ་བ་འདོད་མི་འདོད་ཀྱི་རྟོག་པ་བསྟན་པ་ནི།
བདག་གམ་བདག་གི་བཤེས་རྣམས་ལ། །
སྡུག་བསྔལ་བརྙས་དང་ཚིག་རྩུབ་དང་།
མི་སྙན་ཞེས་བྱར་མི་འདོད་དེ། །
དགྲ་ལ་དེ་ལས་བཟློག་པས་སོ།།  །།
ཞེས་གསུངས་ཏེ། དེ་ཡང་ཁྲོ་བའི་རྒྱུ་ནི་བདག་འདོད་པའི་བྱ་བ་ལ་གེགས་བྱུང་བའམ་མི་འདོད་པའི་བྱ་བ་བྱུང་པ་ལས་
དེ་ལ་མི་དགའ་བའི་བློ་སྐྱེས་པ་ཡིན་ལ། དེའི་རྒྱུ་མཚན་གྱིས་ཡིད་ལ་མི་བདེ་བ་གཅོང་ནད་ལྟ་བུ་ཁོང་དུ་ཞུགས་ཏེ་རྟག་
ཏུ་སེམས་པར་བྱེད་ལ། དེའི་མཐུ་བརྟས་པ་ན་ཁོང་ཁྲོ་དྲག་པོ་སྐྱེ་བའི་ཕྱིར་ན་མི་དགའ་བ་ནི་ཁོང་ཁྲོའི་རྒྱུ་དང་། ཡིད་མི་
བདེ་ནི་དེའི་ཟས་ལྟ་བུར་རྣམ་པར་བཞག་གོ།
དེ་ལ་འདོད་མི་འདོད་ཀྱི་རྟོག་པ་ནི་བདག་ལ་གནོད་པ་བྱས་སོ། །བྱེད་དོ། །བྱེད་པར་འགྱུར་རོ་ཞེའམ། བདག་གི་
ཕྱོགས་ལ་གནོད་པ་བྱས་སོ། །བྱེད་དོ། །བྱེད་པར་འགྱུར་རོ་ཞེའམ། བདག་དང་མི་མཛའ་བའི་དོན་བྱས་སོ། །བྱེད་དོ།
།བྱེད་པར་འགྱུར་རོ། །ཞེས་རྟོག་པ་ཀུན་ནས་མནར་སེམས་པའི་དངོས་པོ་དགུའོ། །
ཡང་ན་ཉི་ཤུ་རྩ་བཞི་སྟེ། དཀའ་འགྲེལ་ཆུང་ངུར། འདི་ལ་ཁྲོ་བའི་རྒྱུ་ནི་མི་དགའ་བའོ། །དེའི་རྒྱུ་ནི་འདོད་པ་དང་
མི་འདོད་པའི་ཆོས་སུ་ཞེན་པའོ། །འདོད་པ་དང་མི་འདོད་བ་ཡང་ཉི་ཤུ་རྩ་བཞི་སྟེ་འདོད་པ་བཅུ་གཉིས་དང་མི་འདོད་པ་
བཅུ་གཉིས་སོ། །
དེ་ལ་མི་འདོད་པ་ནི་བཅུ་གཉིས་ཏེ། བདག་ལ་སྡུག་བསྔལ་བ་དང་བརྙས་པ་དང་ཚིག་རྩུབ་དང་མི་སྙན་པ་བྱུང་
བ་སྟེ་བཞི་དང་། བདག་གི་བ་ལ་དེ་བྱུང་བ་བཞི་སྟེ་བརྒྱད་དང་། བདག་གི་དགྲ་ལ་དེ་ལས་བཟློག་པ་བདེ་བ་དང་རྙེད་པ་
དང་བསྟོད་པ་དང་སྙན་པ་བྱུང་བ་སྟེ་བཅུ་གཉིས་སོ། །འདོད་པ་བཅུ་གཉིས་ནི། བདག་གམ། བདག་གི་བ་ལ་བདེ་བ་ལ་
སོགས་པ་བྱུང་བ་བཞི་བཞི་དང་། བདག་གི་དགྲ་ལ་སྡུག་བསྔལ་ལ་སོགས་པ་བཞི་བྱུང་བ་སྟེ་བཅུ་གཉིས་སོ། །ཞེས་སོ།
།འགྲེལ་ཆེན་ལས་ནི། སྡུག་བསྔལ་ནི་རྣམ་པ་གཉིས་ཏེ་ལུས་ལ་གནོད་པ་ནི་དབྱུག་པ་ལ་སོགས་བསྣུན་པ་ལས་བྱུང་
བའོ། །སེམས་ལ་གནོད་པ་བརྙས་པ་ལ་སོགས་པ་ལས་བྱུང་བ་སྟེ་བརྙས་པ་ནི་ངན་པར་བྱེད་པ། ཚིག་རྩུབ་ནི་གནོད་པ་
བྱེད་པའི་ཚིག་མི་སྙན་པ་དང་གྲགས་པ་མ་ཡིན་པ་སོགས་བརྗོད་པ་སྟེ་དེ་དག་ནི་མི་འདོད་པའོ། །


ཞེས་སོ། །
འདི་ཡང་གཙོ་བོར་སེམས་ཅན་དུ་ཆུད་པས་འདོད་མི་འདོད་ཀྱི་བྱ་བ་བྱེད་པ་མང་བས་གནོད་པ་ལ་ཇི་མི་སྙམ་
པའི་བཟོད་པའི་ཡུལ་ནི། གཙོ་བོར་སེམས་ཅན་ཡིན་ཡང་སེམས་ཅན་ཁོ་ན་ནི་མ་ཡིན་ཏེ། བེམ་པོར་གྱུར་པ་ལ་ཁྲོས་
པས་ཀྱང་འབྲས་བུ་འབྱིན་པ་དགེ་སློང་ཆོས་གོས་མགལ་དུམ་ལ་ཐོགས་པ་ལ་ཞེ་སྡང་གིས་བརྡེགས་པས་དམྱལ་བར་
སྐྱེས་པ་དང༌། ཨེ་ལའི་ལོ་མ་ལ་ཞེ་སྡང་གིས་བཅད་པས་ཀླུ་ཨེ་ལའི་འདབ་ཅན་དུ་སྐྱེས་པའི་ཕྱིར་དང་། ཞེ་སྡང་གི་
མཐུས་དམྱལ་པར་སྐྱེ་བ་ཡིན་གྱི་ཡུལ་གྱི་ཆ་ནས་མ་ཡིན་པའི་ཕྱིར། སྲོག་ཅན་དང་། སྲོག་མེད་ཐམས་ཅད་ལ་ཡང་
བཟོད་པར་བྱ་དགོས་སོ། །
དེ་ཡང་བདག་གི་རྣམ་པ་ཀུན་ཏུ་རང་བཞིན་ཉིད་ཀྱིས་དགྲར་གྱུར་པ་ནི། སྤྱིར་ཉོན་མོངས་པ་དང་ཁྱད་པར་ཁྲོ་བ་
འདི་ཡིན་ལ། དེའི་ཁ་ཟས་ནི་ཡིད་མི་བདེ་བ་འདི་ཡིན་ཏེ་ཁོང་ཁྲོ་ནི་ཡིད་མི་བདེ་བ་དང་མཚུངས་པར་ལྡན་ནོ། །ཞེས་
གསུངས་པའི་ཕྱིར་དང་། འདི་སྟོབས་འཕེལ་བ་ན་འབྲས་བུ་ཞེ་སྡང་ཁོ་ན་སྐྱེ་བར་མཐོང་བའི་ཕྱིར།
དེས་ན་དེའི་ཁ་ཟས་ཡིད་མི་བདེ་བ་འདི་བདག་གིས་རྣམ་པར་གཞོམ་པར་བྱ་སྟེ། བདག་རྟེན་དལ་འབྱོར་ཐོབ།
བྱང་ཆུབ་ཏུ་སེམས་སྐྱེས། སྐྱབས་གནས་དཀོན་མཆོག་ལྟ་བུ་ཟླ་མེད་པ་ལ་བསྟེན་དུ་ཡོད་པ་འདི་ཅིའི་ཕྱིར་ཡིད་མི་བདེ་
སྟེ། ད་ནི་ནམ་དུ་ཡང་ཡིད་མི་བདེ་བའི་རྟོག་པ་འདི་ཚར་བཅད་པར་བྱའི་དང་དུ་བླང་བར་མི་བྱའོ། །ཞེས་བརྟུལ་ཞུགས་
བརྟན་པོ་བཅའ་ཞིང་ཡིད་མི་བདེ་བའི་འགལ་ཟླ་ནི་སེམས་དགའ་བ་སྟེ་ད་ནི་ཅི་ནས་ཀྱང་བདག་གིས་སེམས་དགའ་བ་
དང་མི་འབྲལ་བར་བྱའོ། །ཞེས་དམ་ཆེན་པོ་བཅའ་འོ། །
དེ་ཡང་བདག་ཡིད་མི་དགའ་བ་དེས་ནི་བདག་ཉིད་སྡུག་བསྔལ་བར་ཟད་ཀྱི་དེས་འདོད་པ་འགྲུབ་པ་ནི་མ་ཡིན་
ལ། ཡིད་མི་དགའ་བ་བསམ་པ་དེ་སྲིད་སྒོ་གསུམ་གྱི་དགེ་བ་རྒྱུན་འཆད་ཅིང་། དེས་སེམས་ལས་སུ་མི་རུང་བར་གྱུར་
ནས་ཕྱིས་དགེ་བ་རྩོམ་པ་ན་ཡང་ལུས་ངག་གི་དགེ་བ་ལྟར་སྣང་མ་གཏོགས་སེམས་ཐག་པ་ནས་མི་འགྲུབ་པའི་ཕྱིར་
དང་། དེ་ལས་སྐྱེས་པའི་ཁོང་ཁྲོས་སྔོན་གྱི་དགེ་བ་མང་པོ་ཐལ་བར་རློག་པའི་ཕྱིར་དང༌། གལ་ཏེ་བྱ་བ་དེ་དག་ཕྱིར་
བཅོས་སུ་ཡོད་ན་ནི་མི་དགའ་བ་ག་ལ་དགོས་ཏེ་མི་དགའ་བའི་བློ་བསམ་པ་དེ་སྲིད་ཀྱི་ཡུན་ཡང་མི་དགའ་བ་དོར་ནས་
སླར་འཆོས་པར་རིགས་ཤིང་དེས་འགྲུབ་པའི་ཕྱིར། གལ་ཏེ་ཕྱིར་བཅོས་སུ་མེད་ན་ནི་མི་དགའ་བ་བྱས་པས་ཅི་ཞིག་
ཏུ་ཕན་ཏེ་སེམས་མི་དགའ་བ་ཙམ་ལྟ་ཞོག་བདག་ཉིད་མེར་མཆོངས་སུ་ཟིན་ཡང་བྱ་བ་དེ་ལྡོག་ཏུ་མེད་པའི་ཕྱིར། དེས་
ན་བདག་གིས་ཉེས་པའི་འབྱུང་གནས་ཡིད་མི་བདེ་དང་དུ་མི་བླང་ཞིང་ཕན་ཡོན་རྒྱ་ཆེན་པོ་ཅན་གྱི་དགའ་བའི་སེམས་
ལས་གཞན་དུ་གཡོ་བར་མི་བྱའོ། །ཞེས་དམ་བཅའ་བར་བྱའོ། །
འདིར་འགྲེལ་ཆེན་ལས། འདོད་པ་དང་མི་འདོད་པ་ནི་བདག་དང་བདག་གིར་འཛིན་པ་ལས་བྱུང་བ་སྟེ་བདག་དང་
བདག་གི་ལ་འདོད་པ་གྲུབ་པ་ནི་འདོད་པ་སྟེ། དེ་ལས་བཟློག་པ་ནི་མི་འདོད་པའོ། །དེ་ལྟ་བས་ན་དེ་བྱེད་པའམ་དེ་དག་
དང་འགལ་བ་བྱེད་པ་ལ་ཞེ་སྡང་སྐྱེ་བར་འགྱུར་རོ། །དེ་ལྟར་ན་ཟས་ནུས་པ་དང་ལྡན་པ་ཡིད་མི་བདེ་ཉིད་ལ་བརྟེན་ནས་


 
 
སྟོབས་ཡོད་པ་དང་ཞེ་སྡང་གིས་བདག་འཇོམས་སོ་སྙམ་དུ་ངེས་པར་བྱས་ནས་དེ་རྒྱས་པའི་རྒྱུ་ཉིད་དང་པོར་གཞོམ་
པར་བྱའོ། །དེ་བཅོམ་པས་ནི་བདེ་བ་ཉིད་དུ་འགྱུར་ཏེ་དེ་བཅོམ་པའི་ཕྱིར་དང༌། རྩ་བ་དང་བཅས་པ་བཅོམ་པ་ནི་སླར་
ལྡང་བར་མི་རིགས་པའི་ཕྱིར་རོ། །ཞེས་བྱུང་ངོ་། །
དེས་ན་གང་ལ་བཟོད་པར་བྱ་བ་ནི། སྡུག་བསྔལ་བརྙས་དང་ཚིག་རྩུབ་དང་མི་སྙན་པ་སྟེ། བཞི་པོ་བདག་གམ་
བདག་གི་བཤེས་ལ་མི་འདོད་པ་དང་དགྲ་ལ་དེ་ལས་ཟློག་པའོ། །ཞེས་དེ་བཞི་དགྲ་ལ་བྱུང་བ་ལ་དགའ་བ་རྣམས་ཚར་
བཅད་དེ་དེ་དག་གིས་སེམས་མི་གཡོ་བར་བྱ་བའོ། །།
ལྔ་པ་མི་འདོད་པ་ལ་མི་དགའ་བའི་རྟོག་པ་གཞོམ་པ་ནི་གསུམ་སྟེ། བདག་ཉིད་ལ་ཉེས་པ་བྱེད་པ་ལ་མི་དགའ་བ་དོར་བ་
གསུམ། བདག་གི་བ་ལ་ཉེས་པ་བྱེད་པ་ལ་མི་དགའ་བ་དོར་བ་གཉིས། བདག་གི་དགྲ་ལ་ལེགས་པ་བྱེད་པ་ལ་མི་དགའ་
བ་དོར་བ་གསུམ་མོ། །དང་པོ་ལ་ཡང་། སྡུག་བསྔལ་བྱེད་པ་ལ་མི་དགའ་བ་དོར་བ་གསུམ་དང་། བརྙས་པ་བྱེད་
མི་དགའ་བ་དོར་བ་གཉིས་ཀྱི། དང་པོ་ལ། སྡུག་བསྔལ་དང་ལེན་གྱི་བཟོད་པ་དྲུག ཆོས་ལ་ངེས་པར་རྟོག་པའི་བཟོད་པ་
བཞི། གནོད་པ་ལ་ཇི་མི་སྙམ་པའི་བཟོད་པ་གསུམ་བསྟན་པའོ། །
སྤྱིར་བཟོད་པ་ཐམས་ཅད་དེ་གསུམ་དུ་འདུ་མོད་ཀྱང་། སྐབས་འདིར་སྒོམ་བདེ་བའི་ཕྱིར་དང༌། གཞུང་འདི་གོ་རིམ་
སོགས་ལ་ཆེད་དུ་མ་མཛད་པར་རྡོ་རྗེའི་གླུ་ལྟ་བུར་གནས་པའི་ཕྱིར་འདི་ལྟར་བཤད་ལ། འགྲེལ་ཆེན་མཁན་པོ་དང་། བི་
བྷུ་ཏིས་ནི། ཅི་ལ་བབ་ཀྱང་བདག་གིས་ནི། །ཞེས་པ་ནས་སྡུག་བསྔལ་དང་ལེན་གྱི་བཟོད་པར་འཆད་ཀྱང་། དགེ་བའི་ལྷ་
དང་། དཀའ་འགྲེལ་ཆུང་ངུའི་ལུགས་ལྟར་བྱས་པའོ། །
དང་པོ་སྡུག་བསྔལ་དང་ལེན་གྱི་བཟོད་པ་ནི་དྲུག་སྟེ། སྡུག་བསྔལ་ངེས་འབྱུང་གི་རྒྱུར་སྟོན་པ། ཐར་པའི་དོན་དུ་བཟོད་
པར་བྱ་བ། གོམས་ན་སླ་བར་བསྟན་པ། བརྟགས་ཏེ་བཟོད་པར་བྱ་བ། དེ་ལྟར་བཟོད་ན་དཔའ་བོའི་དམ་པར་བསྟན་པ།
སྡུག་བསྔལ་ཕན་ཡོན་ཅན་དུ་བསྟན་པའོ། །དང་པོ་སྡུག་བསྔལ་ངེས་འབྱུང་གི་རྒྱུར་སྟོན་པ ནི།
བདེ་བའི་རྒྱུ་ནི་རེས་འགའ་འབྱུང་། །
སྡུག་བསྔལ་རྒྱུ་ནི་ཤིན་ཏུ་མང་།
སྡུག་བསྔལ་མེད་པར་ངེས་འབྱུང་མེད། །
དེ་བས་སེམས་ཁྱོད་བརྟན་པར་མནོས།། །།ཞེས་པ་དང༌།
གཉིས་པ་ཐར་པའི་དོན་དུ་བཟོད་པར་བྱ་བ་ནི།

 
དཀའ་ཟློག་དད་དང་ཀརྞ་པ། །
བསྲེགས་དང་བཅད་སོགས་ཚོར་བ་ནི།
དོན་མེད་བཟོད་བྱེད་ཐར་པ་ཡི། །
དོན་དུ་བདག་ཀོ་ཅི་ཕྱིར་སྡར།།  །། ཞེས་པ་དང༌།
གསུམ་པ་གོམས་ན་སླ་བར་བསྟན་པ་ནི།
གོམས་ན་སླ་བར་མི་འགྱུར་བའི། །
དངོས་དེ་གང་ཡང་ཡོད་མ་ཡིན། །
དེ་བས་གནོད་པ་ཆུང་གོམས་པས། །
གནོད་པ་ཆེན་པོའང་བཟོད་པར་བྱ།།  །།
ཞེས་གསུངས་ཏེ། དེ་ཡང་འདིར་འཇིག་རྟེན་པ་ལ་གྲགས་པའི་བདེ་བའི་རྒྱུ་ནི་བསོད་ནམས་ཀྱི་ལས་ཡིན་ལ། དེ་ནི་
གསོག་པ་ལ་བལྟོས་ཤིང་དེ་ཡང་དགེ་བའི་བློ་ལ་རག་ལས་ལ། འཇིག་རྟེན་ན་དགེ་བའི་བློ་ནི་ཤིན་ཏུ་སྐྱེ་བ་དཀོན་པའི་
ཕྱིར། བདེ་བའི་རྒྱུ་ནི་བརྒྱ་ལམ་ན་ལན་རེ་འབྱུང་བར་ཟད་ལ། སྡུག་བསྔལ་གྱི་རྒྱུ་ནི་སྡིག་པ་ཡིན་པའི་ཕྱིར། དེ་ནི་
སེམས་ཅན་རྣམས་རྟག་ཏུ་སྤྱོད་པས་ཤིན་ཏུ་མང་སྟེ་དེའི་ཕྱིར་སྡུག་བསྔལ་ནི་ཆེས་མང་བས་འདི་ལ་བཟོད་པར་བྱ་བ་
ཤིན་ཏུ་གལ་ཆེའོ། །
ཡང་དག་པར་ན་འཁོར་བ་པ་རྣམས་བདེ་བར་འཛིན་པ་འདི་དག་ཡང་བདེ་བ་མ་ཡིན་ཏེ་འགྱུར་བའི་སྡུག་བསྔལ་
ཡིན་པའི་ཕྱིར་དང་། ཕུང་པོ་དང་ཁམས་དང་སྐྱེ་མཆེད་ལྡན་པ་ཙམ་འདི་ཁོ་ན་ནད་དང་འབྲས་དང་ཟུག་རྔུ་ལྟ་བུའི་འདུ་
བྱེད་ཀྱི་སྡུག་བསྔལ་ཡིན་ཏེ། ཟག་པ་དང་བཅས་པ་ནི་སྡུག་བསྔལ་ལོ། །ཞེས་གསུངས་ལ།
དེ་ལྟར་སྡུག་བསྔལ་གྱི་ཕུང་པོ་སྲིད་པ་གསུམ་འདི་ལས་ཐར་བར་འདོད་པ་ནི་ངེས་འབྱུང་གི་བསམ་པ་ཡིན་ལ།
ངེས་འབྱུང་འདི་མེད་ན་ཐར་བའི་རྒྱུ་སྒྲུབ་པའི་བློ་མི་སྐྱེ་བའི་ཕྱིར་ཐར་པ་མེད་ལ། སྡུག་བསྔལ་མེད་ན་དེ་ལས་ཐར་འདོད་
ཀྱི་ངེས་འབྱུང་ཡང་མི་སྐྱེ་བའི་ཕྱིར་རོ། །
དཀའ་ཟློག་ཞེས་སོགས་ལ། སྔོན་ལྷ་རྣམས་ལྷ་མ་ཡིན་ལས་ཕམ་པའི་ཚེ་དབང་ཕྱུག་རི་རབ་ཀྱི་བྱང་ཤར་ན་
དཀའ་ཐུབ་སྤྱོད་པ་མཐོང་ནས་འདིས་གྲོགས་བྱས་ན་བདག་ཅག་རྒྱལ་བར་འགྱུར་རོ། །ཞེས་བགྲོས་ཏེ་ལྷ་རྣམས་ཀྱི་
འོད་གཅིག་ཏུ་བསྡུས་པས་ལྷ་མོ་ཨུ་མ་ཞེས་བྱ་བ་ཆེས་མཛེས་པ་ཞིག་བྱུང་སྟེ་དེས་དབང་ཕྱུག་ལ་གཡོ་བསྟན་པ་ན་ཅི་
ཞིག་ན་མིག་ཟུར་ཙམ་བལྟས་པ་དང་སླར་ཤ་དྲོད་ཀྱིས་ལོ་བཅུ་གཉིས་རེག་པས་དབང་ཕྱུག་ཆགས་ཏེ་ཁྱོ་ཤུག་ཏུ་གྱུར་

 
པར་ཕྱི་རོལ་པ་ལ་གྲགས་ལ། 
ནང་པའི་རྒྱུད་དག་ལས་ཀྱང་དེ་གཉིས་ལས་ནག་པོ་ཆེན་པོ་དང་དཔལ་ལྷ་མོ་སྐྱེས་ཏེ་ནག་པོ་ཆེན་པོས་བེང་དྲིལ་
བ་དང་ལྷ་མོའི་ལྟེ་བ་ལ་ལྷའི་རྫོང་བཅས་པས་ལྷ་མིན་བཅོམ་མོ། །ཞེས་བཤད་ལ། དེའི་དཀའ་ཐུབ་ཟློག་པའི་ཕྱིར་ཨུ་མ་
ལ་དཀའ་ཐུབ་ཟློག་མ་ཞེས་གྲགས་ལ། དེ་མགུ་ན་ཐར་བ་འཐོབ་བོ་ཞེས་བྱ་བའི་ལོག་པའི་གཏན་ཚིགས་ལས་ཕྱི་རོལ་
པ་དག་དེ་མཆོད་པའི་ཕྱིར་ཡན་ལག་ལ་སོགས་པ་སྲེག་པ་ཞིག་སྟེ། དཀའ་འགྲེལ་ཆུང་ངུར། དཀའ་ཟློག་ནི་དབང་ཕྱུག་
ཆེན་པོའི་ཆུང་མ་སྟེ་ཨུ་མའོ། །
ལྷ་ཐམས་ཅད་ཀྱིས་ཨུ་མ་སྤྲུལ་ནས་དབང་ཕྱུག་ཆེན་པོ་དཀའ་ཐུབ་ལས་ཟློག་གོ་ཞེས་གྲགས་སོ། །ཞེས་དང་།
དགེ་བའི་ལྷས། དཀའ་ཟློག་སོགས་ནི་ལག་པ་ལ་སོགས་པ་ཐར་པའི་དོན་དུ་སྲེག་པ་དང་། ཞེས་དང་། བི་བྷུ་ཏིས། ལྷ་མོ་
ཙཎྜི་ཀའི་བུ་ནི་ས་ཚེ་གུ་ཆེན་པོ་ལ་ལྟོགས་ཉལ་བྱས་ཏེ་ར་ལུ་འབྲེག་པ་དང་གཅོད་པ་ལ་སོགས་པ་བྱེད་དོ། །ཞེས་དང༌།
དཀའ་འགྲེལ་ཆེན་མོར། གཏུམ་མོ་དང་དད་སོགས་ལ་གཏུམ་མོའི་བུ་ནི་གཏུམ་མོའི་བུ་སྟེ་སྟོན་ཟླ་འབྲིང་པོའི་ཚེས་
དགུའི་དུས་ལ་སོགས་པར་ཞག་གཅིག་ཏུ་གསོ་སྦྱོང་བྱས་ནས་ལུས་སྲེག་པ་དང་གཅོད་པ་དང་འབིགས་པར་བྱེད་པའི་
སྡུག་བསྔལ་ཚོར་ར་བ་འབྲས་བུ་མེད་པ་ཉམས་སུ་མྱོང་བར་བྱེད་དོ། །ཞེས་བྱུང་སྟེ། གཏུམ་མོ་ནི་མིང་གི་རྣམ་གྲངས་དང་
ཙཎྜི་ཀ་ནི་དེའི་སཾངྒ  ཏའི་སྐད་དོ། །
ཀརྞ་ཌ་པ་ཞེས་བྱ་བ་ནི།
རྒྱ་གར་ལྷོ་ཕྱོགས་ཀྱི་ཡུལ་ཞིག་སྟེ་དེ་ན་སྔོན་གྱི་ལོག་པའི་གྲགས་པ་ཞིག་རྒྱུ་མཚན་དུ་བྱས་པ་ལས་མཐོ་རིས་སུ་
བའི་ཕྱིར་དང་། གཞན་དག་གིས་དེའི་མིང་ཐོག་མར་བྲིས་ཏེ་མཆོད་པར་བྱེད་པས་ན་དེའི་གྲགས་པ་འདོད་པའི་ཕྱིར།
ཟླ་བ་གཟས་ཟིན་པའི་ཚེ་ཕན་ཚུན་དུ་མགོ་གཅོད་པར་བྱེད་པ་ཞིག་སྟེ། བི་བྷུ་ཏིས། ཡུལ་ཀརྞ་ཌར་སྐྱེས་པ་རྣམས་དང་
རང་གི་མིང་གཞན་གྱིས་ཐོག་མར་བྲི་བའི་ཕྱིར། ཕན་ཚུན་དུ་ཁེངས་པས་དགོས་པ་མེད་པར་སྡུག་བསྔལ་མྱོང་བར་
བྱེད་དོ། །ཞེས་དང་། འགྲེལ་ཆེན་ལས། དེ་བཞིན་དུ་ཡུལ་ཀརྞ་ཌ་པ་ལ་སོགས་པར་བྱུང་བ་ལྷོ་ཕྱོགས་ཀྱི་རྒྱུད་དུ་གོང་
མའི་མིང་འབྲི་བ་ཙམ་གྱི་ང་རྒྱལ་གྱིས་ཕན་ཚུན་དུ་འགྲན་པར་བྱེད་པའི་བྱེད་པ་དུ་མས་སྡུག་བསྔལ་ཉམས་སུ་མྱོང་
ཞིང་སྲོག་ཀྱང་འདོར་བར་བྱེད་ན། ཞེས་སོ། །དེ་ལྟར་དོན་མེད་པའི་སྡུག་བསྔལ་དེ་ལྟ་བུ་ཡང་བཟོད་པར་བྱེད་པ་དག་
ཡོད་ན་བདག་གིས་དོན་ཆེན་པོ་བླ་ན་མེད་པའི་བྱང་ཆུབ་དང་སེམས་ཅན་ཐམས་ཅད་ཀྱི་དོན་དུ་ཅིའི་ཕྱིར་མི་བཟོད་དེ།
རྒྱུ་མཚན་དེ་དག་བསམས་ནས་སྡུག་བསྔལ་མི་བཟོད་པའི་སྡར་མ་ཝ་སྐྱེས་ལྟ་བུའི་བློ་དོར་ཞིག་པའོ། །
གོམས་ན་སོགས་ལ་དཀའ་འགྲེལ་ཆེན་མོར། སྡུག་བསྔལ་ཆུང་ངུ་བཟོད་ཀྱང་མགོ་བོ་གཅོད་པ་སོགས་ཇི་ལྟར་
བཟོད་ཅེ་ན། གོམས་ན་ཞེས་སོགས་ཏེ་དེ་ལ་སྡུག་བསྔལ་ཆུང་ངུ་ལ་གོམས་པ་སྔོན་དུ་བཏང་ན་དཀའ་བ་ཤིན་ཏུ་དཀའ་
བ་ལ་ཡང་གོམས་པར་འགྱུར་ཏེ། དཔེར་ན། གོམས་པའི་དབང་གིས་སེམས་ཅན་རྣམས་སྡུག་བསྔལ་ལ་བདེ་བར་འདུ་

 

ཤེས་པ་བཞིན་དུ་སྡུག་བསྔལ་བྱུང་བ་ཐམས་ཅད་ལ་བདེ་བའི་འདུ་ཤེས་གནས་པ་གོམས་པར་བྱས་པས་བདེ་བའི་འདུ་
ཤེས་ཉིད་དུ་ཉེ་བར་གནས་པར་འགྱུར་ལ།
དེའི་རྒྱུ་མཐུན་གྱི་འབྲས་བུ་ཆོས་ཐམས་ཅད་ལ་བདེ་བར་འགྲོ་བའི་ཏིང་ངེ་འཛིན་འཐོབ་སྟེ། ཡབ་སྲས་མཇལ་བ་
ལས། བཅོམ་ལྡན་འདས་ཆོས་ཐམས་ཅད་ལ་བདེ་བར་འགྲོ་བ་ཞེས་བྱ་བའི་ཏིང་ངེ་འཛིན་མཆིས་ཏེ། དེ་གང་གིས་ཐོབ་
པའི་བྱང་ཆུབ་སེམས་དཔའ་དམིགས་པའི་དངོས་པོ་ཐམས་ཅད་ལ་བདེ་བའི་ཚོར་བ་ཤ་སྟག་མྱོང་བར་འགྱུར་ཞིང་།
སྡུག་བསྔལ་གྱི་ཚོར་བ་ཡང་མི་མྱོང་། སྡུག་བསྔལ་ཡང་མ་ལགས་བདེ་བ་ཡང་མ་ལགས་པའི་ཚོར་བ་ཡང་མི་མྱོང་སྟེ།
དེ་ལ་སེམས་ཅན་དམྱལ་བའི་གནོད་པ་ནས་ཀར་ཥ་པ་ཎ་ཙམ་དུ་བཏུབས་སམ་འབྲས་ཕྱེ་ལྟར་བཙོས་སམ་གླང་པོ་ཆེ་
རྣམས་ཀྱིས་མཉེས་ཀྱང་བདེ་བའི་འདུ་ཤེས་འཇུག་གོ།ཞེས་ལུང་དང་བཅས་ཏེ་བཤད་དོ། །
འོ་ན་སྡུག་བསྔལ་བདེ་བར་འཆར་བར་འགྱུར་ན་དེ་འཁོར་བའི་བདེ་བར་འཆར་རམ། མྱ་ངན་ལས་འདས་པའི་
བདེ་བར་འཆར། དང་པོ་ལྟར་ན། སྲིད་པ་ན་བདེ་བ་མེད་པ་དང་འགལ། ཕྱི་མ་ལྟར་ན། སོ་སྐྱེས་དེ་ཉམས་སུ་བླང་མི་ནུས་
པར་འགྱུར་རོ་ཞེ་ན། ཟག་བཅས་སྡུག་བསྔལ་དུ་བཤད་པ་ཡང་ཐེག་པ་ཐུན་མོང་གི་སྐབས་སུ་ཡིན་གྱི་ཐེག་ཆེན་ཐུན་
མོང་མ་ཡིན་པའི་ཚེ་ལྟ་བའི་སྐབས་སུ་སྡུག་བསྔལ་དང་བདེ་བ་གང་ཡང་དམིགས་སུ་མེད་ལ། སྒོམ་པའི་ཚེ་བདེ་བ་དང་
སྡུག་བསྔལ་དང་བཏང་སྙོམས་གང་དུ་བསྒོམས་པ་དེར་འཆར་ཞིང་། སྤྱོད་པའི་ཚེ་རྒྱལ་པོ་ནམ་མཁས་རྒྱལ་སྲིད་ནས་
ཡན་ལག་དང་དབང་པོ་རྣམས་དང་པགས་པ་དང་ཤའི་བར་དུ་བྱིན་པས་བསམ་པ་ཡོངས་སུ་རྫོགས་ཏེ་དགའ་བ་རྒྱ་
ཆེན་པོ་ཐོབ་པ་ལྟར་གཞན་དོན་དུ་གྱུར་ན་ཅི་ལྟ་བུ་ཡང་བདེ་བའི་མཆོག་ཏུ་འདུ་ཤེས་པ་སྟེ་བདེ་སྡུག་ནི་འཛིན་སྟངས་
ལས་སོ་སོར་འདུ་ཤེས་པར་ཟད་ཀྱི་ངོ་བོ་ཉིད་ཀྱིས་བདེ་བའམ་སྡུག་བསྔལ་བ་དེ་དང་དེར་གནས་པ་ཞིག་ནི་ཡོད་པ་མ་
ཡིན་ནོ། །དེ་བས་ན་འཁོར་བ་པ་རྣམས་སྡུག་བསྔལ་དུ་འཛིན་པ་ལུས་ཀྱི་ན་ཚ་དང་སེམས་ཀྱི་ཟུག་རྔུ་འདི་དག་ལའང་
འདི་ནི་སྡུག་བསྔལ་ལོ་ཞེས་ཞེན་པར་མི་བྱ་བར་བདེ་བ་དང་བཏང་སྙོམས་དང་སྟོང་པ་སོགས་སྣ་ཚོགས་པར་བལྟས་ཏེ་
སྦྱངས་པས་དེ་དང་དེར་འཆར་བར་འགྱུར་རོ། །
བཞི་པ་བརྟགས་ཏེ་བཟོད་པར་བྱ་བ་ནི།
སྦྲུལ་དང་ཤ་སྦྲང་དག་དང་ནི། །
བཀྲེས་སྐོམ་ལ་སོགས་ཚོར་བ་དང་། །
གཡན་པ་ལ་སོགས་བཅས་པ་ཡི། །
དོན་མེད་སྡུག་བསྔལ་ཅིས་མ་མཐོང་།།  །།
ཚ་གྲང་ཆར་དང་རླུང་སོགས་དང་། །

 

 

ནད་དང་འཆིང་དང་བརྡེག་སོགས་ལ། །
བདག་གིས་གཟེ་རེག་མི་བྱ་སྟེ། །
དེ་ལྟར་བྱས་ན་གནོད་པ་འཕེལ།། 
ལ་ལ་བདག་གི་ཁྲག་མཐོང་ན། །
དཔའ་བརྟན་ལྷག་པར་སྐྱེ་འགྱུར་ཡོད།
ལ་ལ་གཞན་གྱི་ཁྲག་མཐོང་ན། །
བོག་ཅིང་བརྒྱལ་བར་འགྱུར་བ་ཡོད།།  །།
དེ་ནི་སེམས་ཀྱི་ངང་བརྟན་དང་། །
སྡར་མའི་ཚུལ་ལས་གྱུར་པ་ཡིན།
དེ་བས་གནོད་པ་ཁྱད་བསད་ཅིང་། །
སྡུག་བསྔལ་རྣམས་ཀྱིས་མི་ཚུགས་བྱོས།།  །།
མཁས་པས་སྡུག་བསྔལ་བྱུང་ཡང་ནི། །
སེམས་ཀྱིས་རབ་ཏུ་རྙོག་མི་བྱ། །
ཞེས་གསུངས་ཏེ། དེ་ལ་ཡང་དང་པོས་དོན་མེད་ཀྱི་སྡུག་བསྔལ་ལ་བསམས་ཏེ་དོན་ལྡན་གྱི་སྡུག་བསྔལ་བཟོད་པར་བྱ་
བ་དང་། གཉིས་པས་གཟེ་རེག་མི་བྱ་བ་དང་། ཚིག་རྐང་དྲུག་གིས་དཔའ་བ་དང་སྡར་མའི་དཔེ་བསྟན་པ་དང་། དེ་ནས་
གཅིག་གིས་དོན་བསྡུས་ཏེ་གདམས་པའོ། །
དེ་ཡང་དུག་སྦྲུལ་དང་དུག་སྦྲང་སོགས་དུས་ཀྱི་རྗེས་སུ་འབྲང་བའི་སྲོག་ཆགས་ཀྱིས་ལུས་ལ་ཟོས་པའི་སྡུག་
བསྔལ་དང༌། བཀྲེས་སྐོམ་སོགས་འཚོ་བའི་ཡོ་བྱད་མ་ཚང་བའི་སྡུག་བསྔལ་དང་། གཡན་པ་ལ་སོགས་པ་ནད་ཀྱི་སྡུག་
བསྔལ་རྣམས་དབང་མེད་དུ་མྱོང་ཞིང་མི་བཟོད་མཐུ་མེད་པ་མཐོང་བ་ལ་བསམས་ནས་ཆོས་ཀྱིས་ཕྱིར་སྡུག་བསྔལ་
ཅཱ་བྱུང་ཡང་བཟོད་པར་བྱ་ཞིང་རི་རབ་རླུང་གིས་མི་བསྒུལ་བ་ལྟར་བདག་དང་བདག་གི་ལ་གཅེས་སྤྲས་སུ་འཛིན་པའི་
གཟེ་རེག་སྤངས་ཏེ་རྐྱེན་ཅིས་ཀྱང་སེམས་མི་གཡོ་བར་བྱ་ལ། གཟེ་རེག་དང་བཟོད་སྲན་གཉི་གའང་གོམས་པའི་རྩ་བ་
ཅན་ཏེ་དེས་ན་གཟེ་རེག་གོམས་པ་ལས་ལྡོག་སྟེ་བཟོད་སྲན་ལ་གོམས་པར་བྱའོ། །
འཇིག་རྟེན་ན་ཡང་སྡར་མ་དག་ནི་གཡུལ་ངོར་གཞན་ལ་ཁྲག་བྱུང་བ་མཐོང་བས་བརྒྱལ་འབོག་ཏུ་འགྱུར་ལ།
དཔའ་བ་དག་ནི་བདག་ཉིད་ལ་རྨ་བྱུང་ན་ལྷག་པར་ཞེ་སྡང་གིས་དཔའ་བའི་བློ་སྐྱེས་ཏེ་རྨ་ལ་ཇི་མི་སྙམ་པར་ཕ་རོལ་
འཇོམས་པ་ཡོད་དེ། སེམས་ངང་གིས་བརྟན་པ་དང་སྡར་བ་དེ་ཡང་སྐྱེ་བ་གཞན་དང་གཞན་དག་ནས་དཔའ་བ་ལ་

 
   

གོམས་པ་དང་སྡར་བ་ལ་གོམས་པའི་ཁྱད་པར་ཡིན་ནོ།
དེས་ན་གནོད་པ་དང་སྡུག་བསྔལ་ཐམས་ཅད་ལ་ཅི་སྙམ་དུ་མི་འཛིན་པར་ཁྱད་དུ་བསད་དེ། ཅིས་ཀྱང་སེམས་མི་
གཡོ་བར་བྱ་ཞིང་ལུས་ཀྱིས་སྡུག་བསྔལ་མྱོང་ཡང་སེམས་བཟོད་པས་དང་བར་བྱའི་ཞེ་སྡང་གིས་རྙོག་པར་མི་བྱའོ། །
ལྔ་པ་དེ་ལྟར་བཟོད་ན་དཔའ་བོའི་དམ་པར་བསྟན་པ་ནི།
ཉོན་མོངས་རྣམས་དང་གཡུལ་འགྱེད་ལ།
གཡུལ་འགྱེད་ཚེ་ན་གནོད་པ་མང་།།  །།
སྡུག་བསྔལ་ཐམས་ཅད་ཁྱད་བསད་ནས། །
ཞེ་སྡང་ལ་སོགས་དགྲ་འཇོམས་པ། །
དེ་དག་རྒྱལ་བྱེད་དཔའ་བོ་སྟེ། །
ལྷག་མ་རོ་ལ་གསོད་པའོ།།  །།
ཞེས་གསུངས་ཏེ། དགྲ་བོ་དཔུང་ཆེན་པོ་དང་གཡུལ་འགྱེད་པ་ན་ནན་ཏན་གྱིས་སྒྲིམ་དགོས་པ་ལྟར་འཁོར་བའི་རྩ་བ་
ཉོན་མོངས་པ་དང་གཡུལ་འགྱེད་པ་ལ་ནི་ཤིན་ཏུ་སྒྲིམ་དགོས་ལ། དེའི་ཚེ་ན་ལུས་སེམས་ལ་གནོད་པའི་རྣམ་པ་མང་
དུ་འབྱུང་མོད་ཀྱི་དེ་ལ་ཅིར་ཡང་མི་སྙམ་པས་ཁྱད་དུ་བསད་དེ། བདག་རྒྱུད་ཀྱི་ཉོན་མོངས་འཇོམས་པ་དེ་ནི་སྲིད་པ་
གསུམ་ལས་འདས་པའི་དཔའ་བོ་ཡིན་ཏེ། འཇིག་རྟེན་ན་རང་བཞིན་གྱིས་འཆི་བའི་མི་ལ་སོགས་པ་གསོད་པ་དེ་ནི་ཤི་
བའི་རོ་ལ་མཚོན་འདེབས་པ་ལྟར་ཟད་ཀྱི་དཔའ་བོར་བརྗོད་མི་རིགས་སོ། །
དྲུག་པ་སྡུག་བསྔལ་ཕན་ཡོན་ཅན་དུ་བསྟན་པ་ནི།
གཞན་ཡང་སྡུག་བསྔལ་ཡོན་ཏན་ནི། །
སྐྱོ་བས་དྲེགས་པ་སེལ་བར་བྱེད།།
འཁོར་བ་པ་ལ་སྙིང་རྗེ་སྐྱེ། །
སྡིག་ལ་འཛེམ་ཞིང་དགེ་ལ་དགའ།།  །།
ཞེས་གསུངས་ཏེ། སྡུག་བསྔལ་འདི་ནི་ཕན་ཡོན་ཆེན་པོ་ཅན་ཏེ། སེམས་སྐྱོ་བའི་དབང་གིས་ང་རྒྱལ་གྱི་དྲེགས་པ་སེལ་
བ་དང༌། གཞན་ལ་སྙིང་རྗེ་སྐྱེ་བ་དང༌། དེའི་རྒྱུ་སྡིག་པར་ཤེས་ཤིང་བདེ་བའི་རྒྱུ་དགེ་བར་ཤེས་ནས་བླང་དོར་ཚུལ་

 

བཞིན་དུ་བྱེད་པར་འགྱུར་བའི་ཕྱིར་རོ། །
གཉིས་པ་ཆོས་ལ་ངེས་པར་སེམས་པའི་བཟོད་པ་ལ་བཞི། ཉོན་མོངས་ཀྱི་དབང་གིས་ཕ་རོལ་ལ་རང་དབང་མེད་པར་
བསྟན་པ། རང་དབང་གི་གཙོ་བོ་སོགས་འགོག་པ། སྤྲུལ་པ་ལྟ་བུ་ཡིན་ན་ཁྲོ་བ་ཟློག་མི་རིགས་པའི་རྩོད་པ་སྤང་བ། དོན་
བསྡུ་བའོ། །དང་པོ་ཉོན་མོངས་ཀྱི་དབང་གིས་ཕ་རོལ་ལ་རང་དབང་མེད་པར་བསྟན་པ ནི།
མཁྲིས་པ་ལ་སོགས་སྡུག་བསྔལ་གྱི།
འབྱུང་གནས་ཆེ་ལ་མི་ཁྲོ་བར། །
སེམས་ཡོད་རྣམས་ལ་ཅི་སྟེ་ཁྲོ། །
དེ་དག་ཀུན་ཡང་རྐྱེན་གྱིས་བསྐུལ།།  །།
དཔེར་ན་མི་འདོད་བཞིན་དུ་ཡང་། །
ནད་འདི་འབྱུང་བར་འགྱུར་བ་ལྟར།
དེ་བཞིན་མི་འདོད་བཞིན་དུ་ཡང་། །
ནན་གྱིས་ཉོན་མོངས་འབྱུང་བར་འགྱུར།།  །།
ཁྲོ་བར་བྱ་ཞེས་མ་བསམས་ཀྱང་། །
སྐྱེ་བོ་རྣམས་ནི་གྱི་ནར་ཁྲོ། །
བསྐྱེད་པར་བྱ་ཞེས་མ་བསམས་ཀྱང་། །
ཁྲོ་བ་དེ་བཞིན་སྐྱེ་བར་འགྱུར།།  །།
ཉེས་པ་ཇི་སྙེད་ཐམས་ཅད་དང་། །
སྡིག་པ་རྣམ་པ་སྣ་ཚོགས་པ། །
དེ་ཀུན་རྐྱེན་གྱི་སྟོབས་ལས་བྱུང་། །
རང་དབང་ཡོད་པ་མ་ཡིན་ནོ།།  །།
རྐྱེན་རྣམས་ཚོགས་པ་དེ་དག་ཡང་། །
བསྐྱེད་པར་བྱ་ཞེས་སེམས་པ་མེད། །
དེས་བསྐྱེད་དེ་ཡང་བདག་སྐྱེད་ཅེས།

 
སེམས་པ་ཡོད་པ་མ་ཡིན་ནོ།།  །། 
ཞེས་གསུངས་ཏེ། དང་པོས་རྐྱེན་ལ་རག་ལས་པར་བསྟན། དེ་ནས་གཉིས་ཀྱིས་དཔེ་དང་སྦྱར་ཏེ་བསྒྲུབས། གཅིག་
གིས་གནོད་བྱེད་ལ་རང་དབང་མེད་པར་བསྟན། ཐ་མས་རྐྱེན་དེ་དག་ཀྱང་སེམས་པ་མེད་པར་བསྟན་པའོ། །
དེ་ཡང་རླུང་མཁྲིས་བད་ཀན་གྱིས་དཀྲུགས་པ་དང་སྐྱེས་བུས་མཚོན་ཆ་བརྒྱབ་པ་གཉིས་སྡུག་བསྔལ་གྱི་རྒྱུར་
མཚུངས་པ་ལས་མཁྲིས་སོགས་ལ་མི་ཁྲོ་བར་སྐྱེས་བུ་ལ་ཅིའི་ཕྱིར་ཁྲོ། དེ་གཉི་གའང་རྐྱེན་གྱིས་བསྐུལ་བར་མཚུངས་
ཏེ་མཁྲིས་སོགས་ཀྱང་ཟས་སྤྱོད་དང་དུས་ལ་སོགས་པས་བསྐྱེད་པ་ལྟར་སྐྱེས་བུའི་ཁྲོ་བ་ཡང་ཚུལ་མིན་ཡིད་བྱེད་ཀྱིས་
བསྐྱེད་པའི་ཕྱིར།
དེས་ན་རྒྱུ་རྐྱེན་ཚོགས་ན་མཁྲིས་སོགས་དབང་མེད་དུ་སྐྱེ་བ་ལྟར་རྒྱུ་རྐྱེན་ཚོགས་པ་ན། སྐྱེས་བུ་ལ་དབང་མེད་
པར་ཁྲོ་བ་འབྱུང་བ་ཡིན་གྱི། བདག་གིས་ནི་འདི་ལ་ཁྲོ་བར་བྱའོ་ཞེས་བསམས་བཞིན་དུ་བསྐྱེད་པ་མ་ཡིན་ལ།
ཁྲོ་བའི་རྐྱེན་ཚུལ་མིན་ཡིད་བྱེད་དང་གནོད་པར་འཛིན་པ་སོགས་ཀྱང་བདག་ཅག་གིས་ཁྲོ་བ་བསྐྱེད་པར་བྱའོ་
ཞེས་མི་སེམ་ཞིང་། ཁྲོ་བ་དེ་ཡང་བདག་གིས་བདག་མི་ཤེས་མོད་ཀྱི་རྒྱུ་རྐྱེན་ཚོགས་པས་གནས་སྐབས་གཞན་དུ་
སྣང་བ་ཙམ་ཞིག་སྟེ། དེ་དག་སོ་སོ་ཡང་བདག་གིས་བདག་མི་རིག་ཅིང་སེམས་པ་མེད་དེ། རྒྱུ་རྐྱེན་གྱི་གཞན་དབང་
བལྟོས་པ་ཁོ་ནའོ། །
འགྲེལ་ཆེན་ལས་ནི། དེ་ལྟ་བས་ན་ཆོས་ཐམས་ཅད་ལ་བྱེད་པ་མེད་པའི་ཕྱིར། འདི་ཡོད་པས་འདི་འབྱུང་ལ་འདི་
སྐྱེས་པས་འདི་སྐྱེ་བའི་ཕྱིར། འགྲོ་བ་འདི་ནི་རྐྱེན་ལས་བྱུང་བ་ཙམ་སྟེ་འདིར་འགའ་ཡང་རང་དབང་ཅན་དུ་འབྱུང་བ་
མེད་དོ། །ཅེས་སོ། །
གཉིས་པ་རང་དབང་གི་གཙོ་བོ་སོགས་འགོག་པ་ནི།
གཙོ་བོ་ཞེས་བྱར་གང་འདོད་དང་། །
བདག་ཅེས་བཏགས་པ་གང་ཡིན་པ།།
དེ་ཉིད་བདག་ནི་འབྱུང་བྱ་ཞེས། །
ཆེད་དུ་བསམས་ཤིང་འབྱུང་བ་མེད།།  །།
མ་སྐྱེས་པར་ནི་དེ་མེད་ན།
དེ་ཚེ་སྐྱེ་བར་འདོད་པ་གང་། །
ཡུལ་ལ་རྟག་ཏུ་གཡེངས་འགྱུར་བས། །

 
  
འགག་པར་འགྱུར་བ་མ་ཡིན་ནོ།།  །།
ཅི་སྟེ་བདག་དེ་རྟག་ན་ནི། །
མཁའ་བཞིན་བྱེད་པ་མེད་པར་མངོན། །
རྐྱེན་གཞན་རྣམས་དང་ཕྲད་ན་ཡང་། །
འགྱུར་བ་མེད་ལ་ཅི་བྱར་ཡོད།།  །།
བྱེད་པའི་ཚེ་ཡང་སྔོན་བཞིན་ན། །
བྱེད་པས་དེ་ལ་ཅི་ཞིག་བྱས། །
དེ་ཡི་བྱེད་པ་འདི་ཡིན་ཞེས།།
འབྲེལ་བར་འགྱུར་བ་གང་ཞིག་ཡོད།། །།
དེ་ལྟར་ཐམས་ཅད་གཞན་གྱི་དབང་། །
དེ་ཡི་དབང་གིས་དེ་དབང་མེད། །
དེ་ལྟར་ཤེས་ན་སྦྲུལ་ལྟ་བུའི། །
དངོས་པོ་ཀུན་ལ་ཁྲོ་མི་འགྱུར།།  །།
ཞེས་གསུངས་ཏེ། དེའི་དང་པོ་གཉིས་ཀྱིས་གྲངས་ཅན་པའི་འདོད་པ་བཀག དེ་ནས་གཉིས་ཀྱིས་རིགས་པ་ཅན་པ་
བཀག ཐ་མས་དོན་བསྡུས་པའོ། །
དེ་ཡང་། གཙོ་བོ་ཞེས་བྱར་གང་འདོད་དང་། །བདག་ཅེས་བཏགས་པ་གང་ཡིན་པ། །ཞེས་པ་ནི་གྲངས་ཅན་པས་
རྡུལ་མུན་སྙིང་སྟོབས་ཆ་མཉམ་པ་ལ་གཙོ་བོ་ཞེས་རྣམ་འགྱུར་ཉེར་གསུམ་གྱི་བྱེད་པ་པོ་མཐོང་བའི་ཡུལ་མིན་པ་བེམ་
པོ་དང༌། བདག་ཤེས་རིག་གི་སྐྱེས་བུ་ཞེས་བྱ་བ་རྣམ་འགྱུར་ལ་ལོངས་སྤྱོད་པ་པོ་སེམས་པ་དང་བཅས་ཤིང༌། དེ་
གཉིས་ཀ་རྟག་པ་དང་རྣམ་འགྱུར་རྣམས་ནི་མི་རྟག་གོ་ཞེས་ཀུན་ནས་བཏགས་པ་དེའོ། །
དེ་ཉིད་བདག་ནི་འབྱུང་བྱ་ཞེས། །
ཆེད་དུ་བསམས་ཤིང་འབྱུང་བ་མེད། །
མ་སྐྱེས་པར་ནི་དེ་མེད་ན། །
དེ་ཚེ་སྐྱེད་པར་འདོད་པ་གང་།
ཡུལ་ལ་རྟག་ཏུ་གཡེངས་འགྱུར་བས།

 
འགག་པར་འགྱུར་བ་མ་ཡིན་ནོ།
ཞེས་པས་དེ་འགོག་པ་སྟེ། རྐྱེན་ལ་རག་ལས་པ་རྣམས་རང་དབང་ཅན་མ་ཡིན་ཡང་གཙོ་བོ་དང་བདག་དེ་རྐྱེན་ལ་མི་
ལྟོས་པས་རང་དབང་ཅན་ཡིན་ནོ་ཞེ་ན། ཞེས་གྲངས་ཅན་པའི་དོགས་པ་སྔུན་བསུས་པ་སྟེ།
དཀའ་འགྲེལ་ཆུང་ངུར། གལ་ཏེ་རྐྱེན་ལ་རག་ལས་པ་རྣམས་རང་དབང་ཅན་མ་ཡིན་ན་ཡང་གཙོ་བོ་དང་སྐྱེས་
བུ་དག་ནི་རྟག་ཅིང་རྐྱེན་ལ་མི་ལྟོས་པས་རང་དབང་ཅན་ཡིན་ནོ། །དེ་ལ་ཡོན་ཏན་གསུམ་ཆ་མཉམ་པའི་རང་བཞིན་ནི་
གཙོ་བོ་སྟེ་རང་བཞིན་རྟག་པ་དེ་ཁོ་ན་མ་མཐོང་བའི་བློའི་ཡུལ་ལས་འདས་པ་ནུས་པ་ཐམས་ཅད་དང་ལྡན་པ་བེམ་པོའི་
རང་བཞིན་ཡིན་ནོ། །མཐོང་བའི་སྤྱོད་ཡུལ་སྒྲ་ལ་སོགས་པ་ནི་དེའི་རྣམ་པར་འགྱུར་བ་དེས་བསྐྱེད་པ་རེས་འགའ་བ་
ཡིན་ནོ། །རང་བཞིན་དང་རྣམ་པར་འགྱུར་བ་དག་ཀྱང་དོན་དམ་པར་གཅིག་པ་ཡིན་ཏེ། དེས་ན་གཙོ་བོ་ལས་བྱུང་བའི་
རྣམ་པར་འགྱུར་བ་ནི་རང་ལས་སྐྱེས་པར་འདོད་དོ། །སྐྱེས་བུ་ནི་གང་ཟག་སོ་སོ་ཐ་དད་པ་རིག་པའི་རང་བཞིན་འབྲས་
བུ་འགའ་ཡང་སྐྱེད་པར་མི་ནུས་པ་སྟེ་རྟག་ཏུ་ཡུལ་ལ་སེམས་པའོ། །
དེ་ཡང་རང་བཞིན་གྱིས་རྟག་པ་དང་གནས་སྐབས་ཀྱི་སྐྱེ་བ་དང་འཇིག་པ་དག་དང་ཡང་མ་འབྲེལ་བར་འདོད་དོ།
།དེ་ལ་བདག་ལ་སྡུག་བསྔལ་སྐྱེ་བ་ན་སྡུག་བསྔལ་དེ་ནི་གཙོ་བོ་ལས་བྱུང་བ་གཙོ་བོའི་རྣམ་པར་འགྱུར་བ་ཡིན་ནོ། །དེ་
བྱིན་གྱིས་རློབ་པ་པོ་ནི་དགྲ་བོ་ལ་སོགས་པའི་སྐྱེས་བུ་ཡིན་ཏེ། སྐྱེས་བུས་མཚོན་བརྡེག་པ་དང་སྡུག་བསྔལ་མྱོང་བར་
འདོད་པ་ན་གཙོ་བོས་དེའི་འདོད་པ་དང་མཐུན་པར་གནས་སྐབས་སྐྱེད་པར་བྱེད་དོ། །
དེས་ན་གཙོ་བོ་དང་སྐྱེས་བུ་གཞན་ནི་རྐྱེན་ལ་རག་མ་ལས་པར་གནོད་པ་བྱེད་པོ་དང་། སྐྱེས་བུ་ཡང་སེམས་
སྔོན་དུ་བཏང་ནས་སྡུག་བསྔལ་བྱེད་པ་དང་། གཙོ་བོ་ཡང་བློ་སྔོན་དུ་བཏང་ནས་གནོད་པ་བྱེད་དོ། །བློ་ནི་འདིར་གཙོ་
བོའི་རྣམ་པར་འགྱུར་བ་ཆེན་པོའི་མཚན་ཉིད་ལ་བྱའི་སེམས་པ་ནི་མ་ཡིན་ནོ། །དེས་ན་སྐྱེས་བུ་དང་གཙོ་བོ་ལ་ཁྲོ་བར་
རིགས་སོ། །ཞེས་གྲངས་ཅན་པ་དོགས་ན་ཞེས་སྔ་རྒོལ་གྱི་འདོད་པ་བཀོད་དོ། །དེ་ཡང་གཙོ་བོ་དེ་བདག་ཉིད་འབྱུང་
བར་བྱའོ་ཞེས་སམ། བདག་གིས་རྣམ་འགྱུར་བྱའོ། །ཞེས་ཆེད་དུ་བསམས་ཤིང་འབྱུང་བ་མེད་དེ། དེ་བེམ་པོ་ཡིན་
པའི་ཕྱིར་དང་། རྟག་པ་ཡིན་པའི་ཕྱིར། བདག་ཤེས་རིག་གི་སྐྱེས་བུ་དེ་ཡང་བདག་ཉིད་འབྱུང་བར་བྱའོ་ཞེས་ཆེད་དུ་
བསམས་ཤིང་འབྱུང་བ་མེད་དེ། དེ་རྟག་པ་ཡིན་ལ། རྟག་པ་ནི་དངོས་པོ་མ་ཡིན་པས་ཤེས་པར་མི་རིགས་པའི་ཕྱིར།
ཡང་བདག་དང་གཙོ་བོ་དེ་རྒྱུ་རྐྱེན་ལས་སྐྱེས་སམ་མ་སྐྱེས་ཞེས་དྲིའོ། །སྐྱེས་ན་ནི་མི་རྟག་པར་འགྱུར་བས་རྟག་
པར་འདོད་པ་དང་འགལ་ཞིང་སྐྱེ་ན་རྒྱུ་རྐྱེན་གཞན་ལས་སྐྱེ་དགོས་པས་གཞན་ལ་མ་ལྟོས་པའི་རང་དབང་ཅན་དུ་འདོད་
པ་དང་ཡང་འགལ་ལོ། །མ་སྐྱེས་པར་འདོད་ན་ནི་དེ་མེད་པར་ཐལ་ཏེ། རྒྱུ་རྐྱེན་ལས་མ་བྱུང་བའི་ངོ་བོ་ཉིད་ཀྱིས་ཡོད་པ་
མི་སྲིད་པའི་ཕྱིར། དེ་ལྟར་དཔྱད་པའི་ཚེ་གཙོ་བོ་དང་བདག་ཉིད་མེད་ན་དེ་ལས་རྣམ་འགྱུར་སྐྱེ་བར་འདོད་པ་དང་། རྣམ་
འགྱུར་དེ་བདག་གིས་སྤྱོད་པར་འདོད་པ་གང་ཡིན་ཏེ། རི་བོང་གི་རྭ་མེད་ན་དེའི་ཐེམ་གཉེར་བགྲང་བ་ལྟ་ག་ལ་ཡོད།

  
ཡང་བདག་དེ་གཙོ་བོས་གཏད་པའི་རྣམ་འགྱུར་ལ་ལོངས་སྤྱོད་ན་ཡུལ་རྣམ་འགྱུར་ཉེར་གསུམ་པོ་ཐམས་ཅད་
ལ་གཅིག་ཆར་དུ་ལོངས་སྤྱོད་པས་བདག་དེ་རྟག་ཏུ་གཡེངས་པར་འགྱུར་ཏེ། བདག་རྟག་པ་ཡིན་ལ་རྟག་པ་ལ་གནས་
སྐབས་གཞན་མི་སྲིད་པའི་ཕྱིར། དེ་འདོད་པར་མི་ནུས་ཏེ་བདག་དེ་མེ་ལ་ལོངས་སྤྱོད་པའི་ཚེ་དེ་ཆུ་ལ་ལོངས་མི་སྤྱོད་
ཅིང་ཆུ་ལ་ལོངས་སྤྱོད་པའི་ཚེ་མེ་ལ་མི་སྤྱོད་པ་དང་། བདེ་བའི་ཚེ་སྡུག་བསྔལ་མི་འབྱུང་ལ་སྡུག་བསྔལ་གྱི་ཚེ་བདེ་བ་
མི་འབྱུང་བའི་ཕྱིར་དང་། གཟུགས་ཀྱི་ཤེས་པ་འགགས་ནས་སྒྲའི་ཤེས་པ་སྐྱེ་བ་སོགས་སྐྱེ་འགག་ཐམས་ཅད་དེ་ལ་མི་
འཐད་པར་འགྱུར་བས་བདག་དེ་གཟུགས་ལ་ལོངས་སྤྱོད་པ་སོགས་རེ་རེ་ཞིང་ནམ་དུའང་འགག་པར་འགྱུར་བ་མ་ཡིན་
པར་ཐལ་བའི་ཕྱིར།
འདོད་མི་ནུས་ཏེ། ཨུཏྤ་ལ་འཛིན་པ་ན་ཁ་མ་བྱེ་བ་དང་། བྱེ་བ་དང་། རྒྱས་པ་དང་། རྙིང་པ་དང་། ཟེའུ་འབྲུ་འབའ་
ཞིག་ལུས་པ་དང་། དེ་མ་སྨིན་པ་དང༌། སྨིན་པ་རྣམས་ཕྱི་མའི་གནས་སྐབས་སྐྱེས་པ་ན་སྔ་མའི་གནས་སྐབས་འགག་
ཅིང་དེ་ཉམས་སུ་མྱོང་བའི་ཤེས་རིག་ཡང་སྐྱེ་འགག་ཅན་དུ་མངོན་སུམ་གྱིས་ཉམས་སུ་མྱོང་བའི་ཕྱིར་རོ་ཞེས་པ་ནི་
གཞུང་གི་དོན་བཤད་པ་ཡིན་ལ།
ཉེས་པ་གཞན་ཡང་མཐོང་སྟེ། གཙོ་བོ་དེ་བེམ་པོ་ཡིན་ན་བློ་སྔོན་དུ་བཏང་ནས་རྣམ་འགྱུར་བྱེད་པར་འགལ་ཏེ་
བེམ་པོ་ལ་བློ་མེད་པའི་ཕྱིར་ཏེ་ཕ་བོང་བཞིན་ནོ། །བློ་སྔོན་དུ་བཏང་ནས་རྣམ་འགྱུར་བྱེད་ན་ཤེས་པའམ་གང་ཟག་ཏུ་
འགྱུར་ཏེ་སེམས་པ་དང་བཅས་པའི་ཕྱིར། ཡང་རྣམ་འགྱུར་འཆོས་པའི་རྒྱུ་གང་ཡིན་ཏེ་རྫ་མཁན་གྱིས་རྫ་བཟོ་བ་ལ་
འཇིམ་པ་དགོས་པ་ལྟར་རོ། །རང་ཉིད་རྒྱུ་ཡིན་པའི་ཕྱིར་རང་ལ་བྱེད་དོ་ཞེ་ན། རྫ་མཁན་གྱིས་ཀྱང་འཇིམ་པ་ལས་རྫ་མི་
བྱེད་པར་བདག་ཉིད་རྫར་བྱེད་པའམ་ཡང་ན་འཇིམ་པ་ཉིད་རྫ་མཁན་དུ་ཐལ་ལོ།
ཡང་དགྲ་བོས་གནོད་པ་བྱེད་པར་འདོད་པ་ན་གཙོ་བོས་དེའི་གྲོགས་བྱས་ཏེ་སྐབས་འབྱེད་ན་གཙོ་བོ་དེ་དེའི་བྲན་
དུ་འགྱུར་བས་གཙོ་བོ་མི་འཐད་པ་དང༌། ཡང་ན་གནོད་པ་བྱེད་པོའི་གྲོགས་བྱེད་པ་ལྟར་གནོད་པ་བྱ་ཡུལ་དེའི་བདག་
ལ་གནོད་པར་མི་འདོད་པ་སྐྱེད་པའི་གྲོགས་ཀྱང་བྱེད་དགོས་ཏེ་རྣམ་འགྱུར་ཐམས་ཅད་སྐྱེད་པ་པོ་ཡིན་པའི་ཕྱིར།
ལྟར་ན་གནོད་པར་འདོད་མི་འདོད་གཉིས་ཀ་གཙོ་བོས་ཅིག་ཆར་དུ་སྐྱེད་ན་དགྲས་གནོད་པ་བྱེད་འདོད་ཀྱི་བསམ་པ་
སྐྱེས་པ་ན་དེའི་འོག་ཏུ་གཙོ་བོས་དེའི་བསམ་པ་བཞིན་དུ་རྣམ་འགྱུར་བྱེད་པར་འགལ་ལོ། །སེམས་པ་མེད་པའི་བློ་ནི་
མི་སྲིད་དེ་ཚ་བ་མ་ཡིན་པའི་མེ་མི་སྲིད་པ་ལྟར་རོ། །ཞེས་སོགས་ཀྱིས་ཀྱང་བརྒལ་དུ་རུང་ངོ་། །
དཀའ་འགྲེལ་ཆུང་ངུ་ལས་ནི། བསམ་པ་ནི་འདི་ཡིན་ཏེ། གཙོ་བོ་དང་སྐྱེས་བུ་ལས་གཙོ་བོའི་རང་བཞིན་རྟག་
ཡང་བདག་ལ་གནོད་པའི་གནས་སྐབས་ཀྱི་རྣམ་པར་འགྱུར་བ་མི་རྟག་པར་ཁྱེད་འདོད་དོ། །སྐྱེས་བུ་ཡང་བདག་ལ་
གནོད་པར་འདོད་པའི་སེམས་པའི་གནས་སྐབས་མཚོན་ཆ་རྡེག་པར་སེམས་པ་ལ་སོགས་པའི་མཚན་ཉིད་ནི་རེས་
འགའ་བ་དང་སྐྱེ་འཇིག་དང་ལྡན་པར་དམིགས་པས་ཁྱོད་མི་འདོད་ཀྱང་རིགས་པའི་སྟོབས་ཀྱིས་གནས་སྐབས་དེ་སྐྱེ་བ་
དང་འཇིག་པ་ཅན་དུ་ཁས་བླང་དགོས་སོ། །



དེས་ན་གཙོ་བོ་ཞེས་བྱར་གང་འདོད་དང་བདག་ཅེས་བཏགས་པ་གང་ཡིན་པ་དེ་དག་གི་གནས་སྐབས་རེས་
འགའ་བ་དེ་དག་ཉིད་ཀྱང་བདག་ལ་ཁྱོད་ལ་གནོད་པར་བྱ་བའི་ཕྱིར་འབྱུང་བར་བྱ་ཞེས་རྣམ་པ་དེ་ལྟར་ཆེད་དུ་བསམས་
ཤིང་འབྱུང་བ་མེད་དོ། །ཁྱོད་ལ་མི་སྡུག་བྱ་བའི་ཕྱིར་སེམས་སྔོན་དུ་བཏང་ནས་སྐྱེས་པ་ནི་མ་ཡིན་ནོ། །དེ་ཅིའི་ཕྱིར་
ཞེ་ན། མ་སྐྱེས་པར་ནི་དེ་མེད་ན། །ཞེས་སྨོས་ཏེ་ཁྱོད་ལ་གནོད་པའི་གཙོ་བོ་དང་སྐྱེས་བུའི་གནས་སྐབས་དེ་མ་སྐྱེས་
པའི་ཚེ་ན་ཡོད་དམ་མེད། གལ་ཏེ་ཡོད་ན་སྐྱེ་བ་དོན་མེད་དོ། །དེ་ལྟར་འདོད་པས་ཐལ་བ་མ་ཡིན་ནོ་སྙམ་ན། རེ་ཞིག་
གཙོ་བོས་རྣམ་འགྱུར་མི་སྐྱེད་པར་འདོད་པ་རང་གཞུང་དང་ཡང་འགལ་ལ་མངོན་སུམ་གྱིས་ཀྱང་གནོད་དོ།།སྐྱེས་བུའི་
གནས་སྐབས་མི་སྐྱེ་བར་འདོད་པ་ཡང་མངོན་སུམ་དང་རྗེས་སུ་དཔག་པའི་ཚད་མ་དང་འགལ་བ་དང་ཡུལ་ཉེ་བ་མེད་
པར་ཡུལ་དམིགས་པར་མི་འདོད་པས་རང་གི་གཞུང་དང་ཡང་དོན་གྱིས་འགལ་ལོ།
དེས་ན་མ་སྐྱེས་པའི་ཚེ་ཡོད་པ་ནི་མི་རིགས་སོ། །འོན་ཏེ་དེ་མེད་ན་དེའི་ཚེ་སྐྱེ་བར་འདོད་པ་གང་ཞེས་དེའི་ཚེ་སྐྱེ་
བར་འདོད་པ་གང་ཡང་མེད་དོ། །ཞེས་སྤོང་བའི་ཚིག་གོ །དཔེར་ན། སྐྱེས་བུ་ཕུགས་ན་གནས་པ་ནི་ཕྱིར་མ་བྱུང་བའི་
དུས་ནའང་ཡོད་པས་ད་ཕྱིར་བྱུང་བར་བྱའོ་སྙམ་དུ་འདོད་པར་འགྱུར་གྱི་གཙོ་བོ་དང་སྐྱེས་བུའི་གནས་སྐབས་ཁྱད་པར་
རེས་འགའ་བ་དེ་ནི་མ་སྐྱེས་པའི་ཚེ་རི་བོང་གི་རྭ་ལྟར་མེད་པའི་ཕྱིར་ཁོ་བོ་སྐྱེ་བར་བྱའོ་ཞེས་འདོད་པ་མི་སྲིད་དེ་དེ་
འདོད་པ་པོ་ཉིད་མེད་པའི་ཕྱིར་རོ། །
གལ་ཏེ་གཙོ་བོའི་གནས་སྐབས་ནི་མི་རྟག་པས་རང་དབང་མ་ཡིན་མོད། སྐྱེས་བུ་ནི་རང་བཞིན་ལྟར་གནས་
སྐབས་ཀྱང་རྟག་པས་རང་དབང་མེད་པར་བྱུང་བ་མ་ཡིན་ནོ་སྙམ་ན་སྐྱེས་བུའི་གནས་སྐབས་ན་རྟག་པར་ཁས་ལེན་པ་
ལ་གནོད་པ་བརྗོད་པ་ནི། ཡུལ་ལ་རྟག་ཏུ་གཡེང་འགྱུར་བས། །སོགས་ཏེ་སྐྱེས་བུའི་གནས་སྐབས་བརྟགས་པ་ན་ཡུལ་
ཉེ་བ་ན་ཡུལ་ལ་སེམས་པའི་མཚན་ཉིད་ཡུལ་ལ་གཡེང་བ་ཞེས་བྱ་བ་ཡུལ་ལ་ལོངས་སྤྱོད་པ་ལྟར་ཡུལ་མི་ཉེ་བ་ན་ཡང་
ཡུལ་ལ་སེམས་པས་ན་ཡུལ་ལ་སེམས་པའི་གནས་སྐབས་དེ་འགག་པར་འགྱུར་བ་མ་ཡིན་ཏེ་རེས་འགའ་ཡང་མི་ལྡོག་
པར་ཐལ་ལོ། །
དེ་ལྟར་ནི་འདོད་པ་ཡང་མ་ཡིན་ལ་ཚད་མ་དང་ཡང་འགལ་ལོ་ཞེས་བྱུང་མོད། གཙོ་བོས་རྣམ་འགྱུར་མི་བྱེད་པ་
ལ་མངོན་སུམ་གྱིས་བསལ་བ་བསྟན་པ་འདི་ནི་འགྱུར་གྱི་སྐྱོན་ནམ་ཡི་གེ་ཉམས་པ་ཞིག་ཏུ་ཟད་དེ་སངས་རྒྱས་པ་རང་
ལུགས་ལ་གཙོ་བོས་རྣམ་འགྱུར་བྱེད་པར་མི་འཆད་པའི་ཕྱིར་དང་། གཙོ་བོས་རྣམ་འགྱུར་བྱེད་པ་ནི་གྲངས་ཅན་པ་
འདོད་པར་ཟད་ཀྱི་སུས་ཀྱང་མ་མཐོང་བའི་ཕྱིར་རོ།
འགྲེལ་ཆེན་ལས་ནི། གཙོ་བོ་དང་བདག་ཏུ་བཏགས་པ་དེ་ཚད་མས་མ་གྲུབ་སྟེ་དེ་ཉིད་རང་ཉིད་ལས་གཞན་
པའི་རྒྱུ་མེད་པའི་ཕྱིར་འབྱུང་ངོ་སྐྱེའོ་ཞེས་བསམས་ནས་སྐྱེ་བ་མེད་དོ། །མ་སྐྱེས་ན་ནི་དེ་སྔ་ནས་ཡོད་པ་མ་ཡིན་པ་
མོ་གཤམ་གྱི་བུ་དང་མཚུངས་པས་ན་སྐྱེ་བར་ཅིའི་ཕྱིར་འདོད། མེད་པ་མི་སྐྱེ་ཡང་མི་གསལ་བའི་གནས་སྐབས་ལས་
གསལ་བའི་གནས་སྐབས་སུ་ཡོངས་སུ་འགྱུར་བ་ཙམ་མོ་ཞེ་ན། དེ་ལྟ་ན་ཡོངས་སུ་འགྱུར་བ་དང་གསལ་བའི་གནས་

 
    
སྐབས་ཉིད་ཀྱང་མེད་ན་ཇི་ལྟར་སྐྱེ། གནས་སྐབས་དེ་དེའི་རང་བཞིན་ཡིན་ན་དེ་ཡང་སྐྱེ་བར་ཐལ་བར་འགྱུར་རོ། །ཐ་
དད་པ་ཡིན་ན་འབྲེལ་བ་མེད་པ་དང་འབྲེལ་བ་བཏགས་པ་ཡིན་ན་ཡང་ཐུག་མེད་དུ་འགྱུར་ཏེ་འོག་ནས་ཀྱང་འགེགས་
སོ། །
དེ་སྐྱེ་བར་མི་འདོད་དེ། རྟག་པའི་རང་བཞིན་སྐྱེ་བ་མེད་པ་ཁོ་ནའོ་ཞེ་ན། འོ་ན་བོང་བུའི་རྭ་ལྟར་རྣམ་པ་ཐམས་
ཅད་དུ་གཏན་མེད་པས་མ་སྐྱེས་པར་ནི་དེ་མེད་ན་ཞེས་པའི་ཉེས་པ་ཉིད་བཟློགས་པར་མི་ནུས་སོ། །གལ་ཏེ་གཙོ་
བོས་གཏད་པའི་ཡུལ་ལ་ལོངས་སྤྱོད་ན་དེའི་སྔར་ལོངས་སྤྱོད་པ་པོ་མེད་པར་འགྱུར་ལ། སྔར་འཇུག་པ་མེད་ན་ཕྱིས་
ཀྱང་འཇུག་པར་མི་རིགས་ལ་ཅི་སྟེ་འཇུག་ན་ནི་ཡུལ་ལ་རྟག་ཏུ་གཡེངས་པའི་ཕྱིར་འགག་པར་མི་འགྱུར་ལ། གལ་ཏེ་
གཡེངས་པ་ལས་ལྡོག་ན་ནི་མི་རྟག་པར་ཐལ་བར་འགྱུར་རོ་ཞེས་བཀྲལ་ཏོ། །
གྲངས་ཅན་ལས་གཞན་རིགས་པ་ཅན་པ་ན་རེ། བདག་དེ་ནི་རྟག་ཅིང་སེམས་པ་མེད་ལ་ནམ་མཁའ་ལྟར་ཁྱབ་པ་
དང་ལས་རྣམས་ཀྱི་བྱེད་པ་པོ་དང་འབྲས་བུ་ལོངས་སྤྱོད་པ་པོ་ཡིན་ལ། སེམས་པ་མེད་ཀྱང་སེམས་པ་ཅན་དང་འབྲེལ་
བས་སེམས་པར་བྱེད་པ་རང་དབང་ཅན་ཡིན་པས་དེ་ལ་ཁྲོ་བར་བྱའོ། །ཞེས་འདོད་དེ། འགྲེལ་ཆེན་ལས། གྲངས་ཅན་
ལས་ཁྱད་པར་ནི་སེམས་པ་མེད་པ་སྟེ་གཞན་མཚུངས་ལ་རྟག་པ་ནི་དུས་སྔ་ཕྱི་རང་བཞིན་གཅིག་པའོ། །སེམས་པ་
མེད་པ་ནི་བེམས་པོའི་དོན་ཏོ། །སེམས་པ་ཅན་གཞན་དང་འབྲེལ་བས་སེམས་པར་བྱེད་དེ། མཁའ་བཞིན་ནི་ཁྱབ་པའོ།
།དེའི་ཕྱིར་མངོན་དུ་བྱེད་པ་མེད་པར་གསལ་བའོ། །
གང་། གཞན་དག་འདོད་པ་སོགས་རྟེན་དང་།།
རང་གི་སེམས་མེད་ངོ་བོ་དང་། །
རྟག་དང་དེ་བཞིན་ཀུན་ཁྱབ་དང་། །
དགེ་དང་མི་དགེའི་ལས་རྣམས་ཀྱི། །
བྱེད་པ་པོ་དང་དེའི་འབྲས་བུ། །
ལོངས་སྤྱོད་པོ་དང་སེམས་པ་དང་། །
ལྡན་ཕྱིར་སེམས་པའི་རང་བཞིན་གྱི།
བདག་ཏུ་འདི་ནི་འདོད་པ་ཡིན། །
ཞེས་བསྟན་ཏོ་ཞེས་འདོད་པ་བཀོད་དོ། །དེ་འགོག་པ་ནི། ཅི་སྟེ་བདག་དེ་རྟག་ན་ནི། །མཁའ་བཞིན་བྱེད་པ་མེད་པར་
མངོན། །ཞེས་པས་དེས་ནི་གནོད་པ་སོགས་ཅི་ཡང་བྱེད་པ་མེད་པར་ཐལ་ཏེ། རྟག་པའི་ཕྱིར། ནམ་མཁའ་བཞིན་ནོ། །
རང་བཞིན་རྟག་ཀྱང་རྐྱེན་སེམས་པ་སོགས་དང་ཕྲད་པས་གནོད་པ་བྱེད་དོ་ཞེ་ན། རྐྱེན་གཞན་རྣམས་དང་ཕྲད་ན་


 
ཡང་། །འགྱུར་བ་མེད་ལ་ཅི་བྱར་ཡོད། །ཅེས་པས་སེམས་པ་ལ་སོགས་པའི་རྐྱེན་གཞན་རྣམས་དང་ཕྲད་ན་ཡང་བདག་
གི་རང་བཞིན་འགྱུར་བ་མེད་པ་དེ་ལ་རྐྱེན་གྱིས་ཅི་བྱར་ཡོད་དེ་རི་རབ་དང་ཕྲད་པས་ནམ་མཁའ་སྲ་བར་མི་འགྱུར་བ་
བཞིན་ནོ། །
ཡང་བདག་དེ་གནོད་པ་བྱེད་པའི་ཚེ་རྟག་ཅིང་སེམས་པ་མེད་ལ་ཁྱབ་པའི་སྔོན་གྱི་གནས་སྐབས་དེ་དོར་ནས་
སེམས་པ་དང་བཅས་པས་གནོད་པ་བྱེད་དམ། འོན་ཏེ་སྔོན་གྱིས་གནས་སྐབས་མ་དོར་བར་བྱེད། དང་པོ་ལྟར་ན་དེ་མི་
རྟག་པར་ཐལ་ལོ། །ཕྱི་མ་ལྟར་ན།
བྱེད་པའི་ཚེ་ཡང་སྔོན་བཞིན་ན། །
བྱེད་པས་དེ་ལ་ཅི་ཞིག་བྱས། །
དེ་ཡི་བྱེད་པ་འདི་ཡིན་ཞེས། །
འབྲེལ་བར་གྱུར་པ་གང་ཞིག་ཡོད། །
ཅེས་པས་གལ་ཏེ་བདག་དེ་གནོད་པ་བྱེད་པའི་ཚེ་ནའང་རྟག་ཞིང་སེམས་པ་མེད་པ་སྔོན་གྱི་གནས་སྐབས་ཁོ་ན་ལས་
འགྱུར་བ་མེད་པ་ཡིན་ན། ལྷན་ཅིག་བྱེད་པའི་རྐྱེན་གྱིས་དེ་ལ་ཅི་ཞིག་བྱས་ཤིང་བྱར་ཡོད་དམ་སྟེ་ཐགས་ཀྱི་རྐྱེན་
ཚོགས་ཀྱང་ནམ་མཁའ་ཐགས་སུ་བཏག་པར་མི་ནུས་པ་བཞིན་ནོ། །གནོད་པ་ལ་སོགས་པ་དེའི་བྱེད་པའི་རྐྱེན་དང་
བྱེད་པ་པོ་བདག་དེ་ལ་བདག་གཅིག་པ་དང་དེ་ལས་བྱུང་བའི་འབྲེལ་བ་ཅི་ཞིག་ཡོད་དེ་ཐགས་མཁན་དང་རི་བོང་གི་རྭ་
ལ་འབྲེལ་བ་མེད་པ་བཞིན་ནོ། །
སྐབས་འདིར་དགེ་བའི་ལྷས། དངོས་པོར་གྱུར་བའི་འབྲེལ་པ་ཡང་ཡོད་པ་མ་ཡིན་ཏེ། རྗེ་བོ་བྲན་ལ་སོགས་པ་ཡི།
།ཞེས་བྱ་བ་ལ་སོགས་སྨོས་ཏེ་རྟོག་པ་ཙམ་ཡིན་པ་དེའི་ཕྱིར་དེ་དང་འབྲེལ་བ་ཞེས་བྱ་བའང་ཡོད་པ་མ་ཡིན་ནོ། །ཞེས།
རྗེ་བོ་བྲན་ལ་སོགས་པའི་འབྲེལ། །རྟོག་པ་ཙམ་ཡིན་ཡོད་མ་ཡིན། །ཞེས་པའི་གཞུང་རྐང་པ་གཉིས་ལྷག་པོར་ཡོད་པའི་
་་སེམས་པ་
འབྲུ་འདུག་ལ། འགྲེལ་པ་གཞན་ལ་དེ་མི་སྣང་ཡང་དེའི་ཚེ་ན་བདག་རྟག་པས་གནོད་པ་བྱེད་པ་དང་དེའི་སྐྱོན་
སོགས་ལ་དངོས་མེད་དུ་གྱུར་པའི་འབྲེལ་བ་དང་དངོས་པོར་གྱུར་པའི་འབྲེལ་བ་གང་ཡང་མེད་དོ། །ཞེས་འཆད་པར་
སྣང་ངོ་།།
འདི་དག་ལ་དཀའ་འགྲེལ་ཆུང་ངུ་ལས་ནི། རིགས་པ་ཅན་པ་དང་བྱེ་བྲག་པ་དག་ཐུན་མོང་དུ་བདག་ནུས་པ་
ཐམས་ཅད་དང་ལྡན་པ་སེམས་དང་བེམ་པོ་གཉིས་ཀ་མ་ཡིན་པ་སེམས་པ་གཞན་དང་ལྡན་པའི་རང་དབང་ཅན་ནི་སྡུག་
བསྔལ་སྐྱེད་པའི་རྒྱུར་འདོད་པ་བཀོད་ཅིང་། དེས་སྡུག་བསྔལ་བསྐྱེད་པའི་དོན་བྱེད་ནུས་མེད་དེ་རིམ་དང་ཅིག་ཆར་
གྱིས་བྱེད་པ་མེད་པའི་ཕྱིར་ཏེ། ནམ་མཁའ་བཞིན་ནོ། །
གལ་ཏེ་རྐྱེན་རིམ་ཅན་ལ་བལྟོས་ནས་རིམ་གྱིས་བྱེད་དོ་ཞེ་ན། འགྱུར་བ་མེད་པ་དེ་ལ་རྐྱེན་གྱིས་ཕན་བཏགས་


 
  
པ་མེད་ལ་རྐྱེན་གྱི་ཕན་མ་བཏགས་ཀྱང་རྐྱེན་གྱིས་སྐྱེད་པར་འདོད་ན་ཧ་ཅང་ཐལ་ཏེ། རི་བོང་གི་རྭས་ཀྱང་སྐྱེད་པའམ་
ཐམས་ཅད་ཀྱིས་ཀྱང་ཐམས་ཅད་སྐྱེད་བར་ཐལ་ཞིང་། བདག་དེ་རྐྱེན་གྱིས་ཕན་བཏགས་པ་དེའི་ངོ་བོར་གྱུར་ན་དེ་སྐྱེ་
འཇིག་ཅན་ཏུ་འགྱུར་ཞིང་སྐྱེ་འཇིག་མེད་ན་རྐྱེན་དང་ལྷན་ཅིག་པའི་ངོ་བོར་འགྱུར་བ་མི་སྲིད་དོ། །འོན་ཏེ་དེས་མ་བྱས་
ཀྱང་གཞན་གྱིས་བྱས་པ་དང་ལྡན་པ་ཡིན་ནོ་ཞེ་ན། བྱེད་པའི་ཚེ་ཡང་ཞེས་ཏེ་བྱེད་པའི་མིང་ཅན་ནུས་པ་དོན་གཞན་
སྐྱེད་པའི་ཚེ་ཡང་བདག་དེ་སྔར་གྱི་གནས་སྐབས་མ་བོར་ན་བདག་བྱེད་པ་ཅན་དུ་མི་འགྱུར་ལ། བྱེད་པ་གཞན་དང་
བདག་ལ་འབྲེལ་བ་གཏན་མེད་དོ། །
གལ་ཏེ་བདག་གི་བྱེད་པ་གཞན་གྱིས་བསྐྱེད་པས་འབྲེལ་ལོ་ཞེ་ན། འོ་ན་བྱེད་པ་གཞན་དེའང་བྱེད་པ་གཞན་གྱིས་
བྱེད་དགོས་པས་ཐུག་མེད་དུ་འགྱུར་ལ། རང་གི་ངོ་བོས་བྱེད་པ་གཞན་དེ་བྱེད་ན་འབྲས་བུའང་རང་གི་ངོ་བོས་བྱེད་
པས་རྒྱུ་ལ་མ་ལྟོས་པར་ཐལ་བས་བྱེད་པ་གཞན་ལ་དོན་མེད་པ་དང་རང་གི་ངོ་བོ་ཡང་མི་རྟག་པར་འགྱུར་རོ། །ཞེས་
བཀག་གོ།
འགྲེལ་ཆེན་ལས་ནི། འདི་ནི་ཅི་ཡང་མི་བྱེད་པ་ཁོ་ན་ཡིན་ཏེ་བྱ་བ་འགའ་ལ་ཡང་མི་མཁོ་བའི་ཕྱིར། འོན་ཏེ་བྱེད་
པ་མེད་པ་དེ་ལ་ཡང་ལྷན་ཅིག་བྱེད་པའི་རྐྱེན་གཞན་ཉེ་བ་ལས་བྱེད་པ་ཁས་བླང་སྟེ། གང་། ཤེས་དང་རྩོལ་བ་དང་འབྲེལ་
བ། །དེ་ལ་བྱེད་པོ་ཉིད་དུ་བཤད། །ཅེས་པས་སོ་ཞེ་ན། ཤེས་རྩོལ་སོགས་རྐྱེན་གཞན་རྣམས་དང་ཕྲད་ན་ཡང་སྔར་ལས་
འགྱུར་བ་མེད་དེ། རྟག་པའི་ཕྱིར། སྔར་གྱི་རང་བཞིན་ལས་འཕོ་བ་མེད་པའི་བདག་ལ་རྐྱེན་གྱིས་ཅི་བྱར་ཡོད། ཇི་ལྟར་
གང་ཞིག་སྔོན་བྱེད་པ་མེད་པའི་དུས་ན་ཡིན་པ་དེ་ལྟར་བྱེད་པའི་དུས་ན་ཡང་ཡིན་ན་བྱེད་པ་པོའི་རང་བཞིན་དང་བྲལ་
བ་དེ་ལ་བྱེད་པ་པོས་ཅི་ཞིག་བྱས། གང་གིས་ན་རྐྱེན་གཞན་དང་ཕྲད་པ་དེ་བྱ་བར་རྣམ་པར་འཇོག་པར་བྱེད་པ་ཡིན་ན་
གཞན་དང་འབྲེལ་བ་གཉི་ག་མེད་པའི་ཕྱིར་ན་བདག་དེའི་བྱེད་པ་འདི་ཡིན་ནོ་ཞེས་འབྲེལ་བར་འགྱུར་བ་གང་ཞིག་ཡོད།
ཅེས་བཀག་གོ།
མདོར་ན་རང་དབང་ཅན་གྱི་བདག་དང་གཙོ་བོ་སོགས་མེད་དེ་ཆོས་ཐམས་ཅད་རྒྱུ་རྐྱེན་ལ་བལྟོས་པས་ན་དེ་
ལྟར་ཐམས་ཅད་གཞན་གྱི་དབང་ཅན་ཏེ་རྒྱུ་རྐྱེན་ཚོགས་པ་དེའི་དབང་གིས་འབྲས་བུ་དེ་རང་དབང་མེད་པར་བསྐྱེད་
པའོ། །དེ་ལྟར་ཤེས་པ་ན་ཆུ་ལས་ལྦུ་བ་དང་མེ་ལས་དུ་བ་ལྟར་མེད་བཞིན་དུ་རྒྱུ་རྐྱེན་ཙམ་དུ་སྣང་བའི་ཆོས་འདི་ཐམས་
ཅད་སྤྲུལ་པའམ་སྒྱུ་མ་ལྟར་རིག་སྟེ་གང་ལ་ཁྲོ་བར་བྱ་བའི་ཡུལ་དང་གང་གིས་ཁྲོ་བར་བྱེད་པའི་བདག་ཀྱང་མི་མཐོང་བ་
དེའི་ཚེ་ཆོས་གང་ལ་ཡང་ཁྲོ་བར་མི་འགྱུར་རོ། །
འགྲེལ་ཆེན་ལས་ནི། དོན་དམ་པར་སུ་ཞིག་སུ་ལ་གནོད་པ་བྱེད་དེ་བས་ན་གནོད་པ་བྱེད་པོ་གང་ལ། གནོད་པ་
བྱས་པ་གང་ཞིག །གང་དུ་ཞེ་སྡང་བར་འགྱུར་ཞེ་ན། མྱ་ངན་འདས་འདྲའི་དངོས་ཀུན་ལ། །དེ་ལྟར་ཤེས་ན་སུ་ཞིག་ཁྲོ།
།ཞེས་གཞུང་བཏོན་ནས་འབྲུ་གཉེར་ཏོ། །

 

གསུམ་པ་སྤྲུལ་པ་ལྟ་བུ་ཡིན་ན་ཁྲོ་བ་ཟློག་མི་རིགས་པའི་རྩོད་པ་སྤང་བ་ནི།
གང་གིས་གང་ཞིག་བཟློག་བྱ་སྟེ། །
བཟློག་པའང་རིགས་པ་མིན་ཞེ་ན། །
དེ་ལ་བརྟེན་ནས་སྡུག་བསྔལ་རྣམས། །
རྒྱུན་ཆད་འགྱུར་འདོད་མི་རིགས་མེད།།  །།
ཅེས་གསུངས་ཏེ། འོ་ན་ཐམས་ཅད་སྤྲུལ་པ་ལྟ་བུ་ཡིན་ན་ཟློག་པ་པོ་གང་གིས་བཟློག་བྱ་གང་ཞིག་བཟློག་པར་བྱ་
བཟློག་བྱ་དང་ཟློག་བྱེད་གང་ཡང་མེད་པའི་ཕྱིར། །
དེས་ན་ཁྲོ་བ་ཟློག་པའང་རིགས་པ་མིན་ནོ་ཞེ་ན། བཟློག་བྱའི་ཁྲོ་བ་དང༌། ཟློག་བྱེད་ཀྱི་གཉེན་པོ་དང་། ཟློག་པ་
པོའི་གང་ཟག་རྣམས་ངོ་བོ་ཉིད་ཀྱིས་ཡོད་པ་ནི་མ་ཡིན་ཡང་ཐག་ཁྲ་ལ་སྦྲུལ་འཛིན་གྱི་བློས་བྲོས་པ་ན་གཡང་དུ་ལྷུང་
ནས་སྡུག་བསྔལ་བར་བྱེད་པ་ལྟར་གློ་བུར་དུ་བྱུང་བའི་ཁྲོ་བ་འདིས་ངན་སོང་གི་གཡང་དུ་ལྷུང་བར་བྱེད་ལ། སྦྲུལ་འཛིན་
གྱི་བློ་ལོག་པ་ན་འཇིགས་པ་མེད་པ་ལྟར་ཁྲོ་བ་རང་བཞིན་མེད་པའི་གློ་བུར་བ་དེ་ཉིད་གཉེན་པོ་རང་བཞིན་མེད་པའི་གློ་
བུར་བས་བཟློག་པ་དེ་ལ་བརྟེན་ནས་འབྲས་བུ་ངན་སོང་དང་མཐོང་ཆོས་ཀྱི་སྡུག་བསྔལ་རྣམས་རྒྱུན་འཆད་པར་འགྱུར་
ལ། དེའི་ཕྱིར་ཐག་ཁྲ་ཡིན་གྱི་སྤྲུལ་མ་ཡིན་ནོ། །ཞེས་སྟོན་པ་ལྟར་ཁྲོ་བ་ཟློག་པར་འདོད་པའི་ཕྱིར་འདི་ལ་མི་རིགས་པ་
མེད་དོ། །
འགྲེལ་ཆེན་ལས་ནི། འཐུག་འཇུག་པ་མི་རིགས་ན་ཟློག་པའང་མི་རིགས་སོ་ཞེ་ན། དེ་ལ་སོགས་ཏེ་ཆོས་
ཐམས་ཅད་བྱེད་པ་མེད་པ་ཡིན་མོད་ཀྱི་དེ་ལྟ་ན་ཡང་རྟེན་ཅིང་འབྲེལ་བར་འབྱུང་བའི་སྟོབས་ཀྱིས་གཞན་གྱི་དབང་ཅན་
དུ་བསྟན་ལ།
དེས་ན་མ་རིག་པའི་རྐྱེན་གྱི་སྟོབས་ཀྱིས་གོང་ནས་གོང་དུ་འབྲས་བུ་འདྲེན་པས་འདུ་བྱེད་ལ་སོགས་པའི་དངོས་
པོ་འཇུག་ཅིང་སྔ་མ་སྔ་མ་ལོག་པ་ན་ལྡོག་སྟེ། དེས་ན་འཁོར་བའི་སྡུག་བསྔལ་གྱི་རྒྱུན་ཟློག་པར་འདོད་པས་ཞེ་སྡང་ལ་
སོགས་པས་སྡིག་པ་ལ་འཇུག་པ་ལས་ཟློག་པར་འཐད་ཅིང་དེས་མངོན་མཐོ་དང་ངེས་ལེགས་ཀྱི་རང་བཞིན་གྱི་འབྲས་
བུ་སྐྱེའོ། །ཞེས་བྱུང་ངོ་། །
བཞི་པ་དོན་བསྡུ་བ་ནི།
དེ་བས་དགྲ་འམ་མཛའ་ཡང་རུང་།
མི་རིགས་བྱེད་པ་མཐོང་གྱུར་ན། །

 
 

འདི་འདྲའི་རྐྱེན་ལས་གྱུར་ཏོ་ཞེས། །
དེ་ལྟར་སོམས་ཏེ་བདེ་བར་མནོས།།  །།
གལ་ཏེ་རང་དགའས་འགྲུབ་འགྱུར་ན། །
འགའ་ཡང་སྡུག་བསྔལ་མི་འདོད་པས། །
ལུས་ཅན་དག་ནི་ཐམས་ཅད་ཀྱང་། །
སུ་ལའང་སྡུག་བསྔལ་འབྱུང་མི་འགྱུར།།  །།
ཞེས་གསུངས་ཏེ། དེ་ལྟར་རང་དབང་མེད་པར་ཁྲོ་བའི་སེམས་ཅན་དག་ནི་སྙིང་རྗེའི་ཡུལ་ཡིན་གྱི་ཁྲོ་བའི་ཡུལ་མིན་ལ།
རྒྱུ་རྐྱེན་གཞན་མ་ཚོགས་ན་བསམས་པ་ཙམ་གྱིས་ནི་ཅི་ཡང་མི་འགྲུབ་སྟེ། སེམས་ཅན་ཐམས་ཅད་བདག་སྡུག་བསྔལ་
བར་མི་འདོད་ཅིང་བདེ་བ་ཁོ་ན་འདོད་པས་ན་དེ་ལྟར་ཡང་འགྱུར་རིགས་ཀྱང་དེ་མི་སྣང་བའི་ཕྱིར། དེས་ན་ཕ་རོལ་གྱི་
སེམས་ལ་ཁྲོ་བ་བསམས་པ་ཙམ་གྱིས་ནི་བདག་ལ་གནོད་པ་ཡང་མ་ཡིན་ནོ་ཞེས་ཚིགས་སུ་བཅད་པ་ཕྱི་མ་འདི་ཞར་
བྱུང་གི་རིགས་པར་བསྟན་ཏོ། །
འགྲེལ་པ་དུ་མར་རྒྱུ་མེད་དུ་རང་གར་འགྲུབ་པར་འགྱུར་ན། ཞེས་འབྲུ་བསྣན་མོད་ཀྱང་འགའ་ཡང་སྡུག་བསྔལ་
མི་འདོད་པས་ཞེས་པ་དང་འབྲེལ་བའི་ཕྱིར་རང་དགའ་བ་སྟེ་བསམས་པས་འགྲུབ་ན་ཞེས་པའི་དོན་དུ་སྣང་ངོ༌། །དེ་དག་
གིས་ནི་ལས་དང་པོ་བའི་ཆོས་ཟབ་མོ་ལ་ངེས་པར་སེམས་པའི་བཟོད་པ་བསྟན་གྱི་འཕགས་པ་རྣམས་ཀྱི་དེ་ནི་བསམ་
གྱི་མི་ཁྱབ་པ་ཞིག་སྟེ། ནམ་མཁའ་མཛོད་ཀྱི་མདོ་ལས། འདི་དག་བདག་ལ་གཤེ་ཡང་བཟོད་དོ་སྙམ་པ་དེ་ནི་ང་ཡིར་
འཛིན་པའི་བཟོད་པའོ། །འདི་དག་གཤེ་བ་བདག་གིས་བཟོད་པར་བྱའོ་སྙམ་པ་དེ་ནི་ངར་འཛིན་པའི་བཟོད་པའོ། །འདི་
དག་ནི་ཡི་གེ་ནོར་བའོ་སྙམ་པ་དེ་ནི་སྒྲ་དང་སྐད་ཀྱི་བཟོད་པའོ། །
འདི་ཡང་སྟོང་པ་བདག་ཀྱང་སྟོང་པའོ་སྙམ་པ་དེ་ནི་ཡིད་ལ་བྱེད་པ་སྦྱོར་བའི་བཟོད་པའོ། །བདག་གིས་བཟོད་
པར་བྱའོ་སྙམ་པ་དེ་ནི་རྣམ་པར་རིག་པའི་བཟོད་པ་སྟེ་འདི་རྣམས་ནི་བཟོད་པ་ནམ་མཁའ་དང་མཚུངས་པ་མ་ཡིན་ནོ།
།ཞེས་དང་། འདི་ལྟ་སྟེ་ཚིག་ནམ་མཁའ་དང་མཚུངས་པའི་ཕྱིར་གཤེ་ཡང་སླར་མི་གཤེ་བ་དང༌། ལུས་ནམ་མཁའ་དང་
མཚུངས་པའི་ཕྱིར་བརྡེགས་ཀྱང་སླར་མི་བརྡེག་པ་དང༌། སེམས་ནམ་མཁའ་དང་མཚུངས་པའི་ཕྱིར་སྤྱོས་ཀྱང་སླར་མི་
སྤྱོ་བ་དང་། བསམ་པ་ནམ་མཁའ་དང་མཚུངས་པའི་ཕྱིར་ཁྲོས་ཀྱང་སླར་མི་ཁྲོ་བ་སྟེ། ཆོས་བཞི་པོ་དེ་དག་དང་ལྡན་ན་
བཟོད་པ་ནམ་མཁའ་དང་མཚུངས་པ་ཡིན་ནོ། །ཞེས་དང་།
 སྟོང་པ་ཉིད་ལ་བཟོད་ཀྱང་ལྟ་བ་གཞིག་པའི་ཕྱིར་མ་ཡིན་པ་དང་།  མཚན་མ་མེད་པ་ལ་བཟོད་ཀྱང་མཚན་
མ་སེལ་བ་མིན་པ་དང་།  སྨོན་པ་མེད་པར་བཟོད་ཀྱང་བྱང་ཆུབ་ཏུ་སྨོན་པ་མེད་པ་མ་ཡིན་པ་དང་།  མངོན་པར་
འདུ་མི་བྱེད་པ་ལ་བཟོད་ཀྱང་འདུས་བྱས་རྣམ་པར་གཞིག་པའི་ཕྱིར་་མ་ཡིན་པ་དང་།  སྐྱེ་བ་མེད་པ་ལ་བཟོད་ཀྱང་

 
 
འདུས་མ་བྱས་ཀྱི་མཚན་ཉིད་ཀྱིས་མ་ཡིན་པ་དང་།  འབྱུང་བ་མེད་པ་ལ་བཟོད་ཀྱང་སྐྱེ་བ་དང་གནས་པས་མ་ཡིན་པ་
དང་།  སེམས་ཅན་མེད་པ་ལ་བཟོད་ཀྱང་དངོས་པོ་རྣམ་པར་གཞིག་པའི་ཕྱིར་མ་ཡིན་པ་དང་།  ཇི་ལྟ་བ་བཞིན་དུ་
བཟོད་ཀྱང་དུས་རྣམ་པར་གཞིག་པའི་ཕྱིར་མ་ཡིན་པ་སྟེ། བརྒྱད་པོ་འདི་དག་ནི་བྱང་ཆུབ་སེམས་དཔའ་རྣམས་ཀྱི་ཆོས་
ལ་ངེས་པར་རྟོག་པའི་བཟོད་པའོ། །ཞེས་སོ། །
གསུམ་པ་གནོད་པ་ལ་ཇི་མི་སྙམ་པའི་བཟོད་པ་སྟོན་པ་ལ་བཞི། གནོད་བྱེད་སྙིང་རྗེའི་ཡུལ་དུ་བསྟན་པ། ཁྲོ་བའི་རྒྱུ་
མཚན་ལ་དཔྱད་པ། རང་ཉིད་ཀྱིས་ཉེས་པར་བསྟན་པ། གནོད་བྱེད་དེ་བདག་ལ་ཕན་འདོགས་ཡིན་ཡང་གནོད་པའི་
རྣམ་སྨིན་གྱི་སྡུག་བསྔལ་རང་བཞིན་གྱིས་མྱོང་བར་བསྟན་པའོ། །དང་པོ་གནོད་བྱེད་སྙིང་རྗེའི་ཡུལ་དུ་བསྟན་པནི།
བག་མེད་པས་ནི་བདག་ལ་བདག །
ཚེར་མ་ལ་སོགས་གནོད་པ་བྱེད། །
བུད་མེད་ལ་སོགས་འཐོབ་བྱའི་ཕྱིར། །
རྔམ་ཞིང་ཟས་གཅོད་ལ་སོགས་བྱེད།།  །།
ཁ་ཅིག་འགག་ཅིང་གཡང་སར་མཆོང་། །
དུག་དང་མི་འཕྲོད་ཟ་བ་དང་།
བསོད་ནམས་མ་ཡིན་སྤྱོད་པ་ཡིས། །
རང་ལ་གནོད་པ་བྱེད་པ་ཡོད།།  །།
གང་ཚེ་ཉོན་མོངས་དབང་གྱུར་བས། །
བདག་སྡུག་ཉིད་ཀྱང་གསོད་བྱེད་པ། །
དེ་ཚེ་དེ་དག་གཞན་ལུས་ལ།།
གནོད་མི་བྱེད་པར་ཇི་ལྟར་འགྱུར།།  །༎
ཉོན་མོངས་སྐྱེས་པས་དེ་ལྟ་བུར། །
བདག་གསོད་ལ་སོགས་ཞུགས་པ་ལ། །
སྙིང་རྗེ་བརྒྱ་ལ་མ་སྐྱེས་ཀྱང་། །
ཁྲོ་བར་འགྱུར་བ་ཅིའི་ཐ་ཚིག།  །།

 

ཞེས་གསུངས་ཏེ། འགྲེལ་ཆེན་ལས། བག་མེད་པ་ནི་མ་བརྟགས་པའོ། །ཞེས་གསུངས་ཏེ། ཕྱི་རྗེས་གཞན་མ་བལྟས་
པར་ཟས་ནོར་རམ་བུད་མེད་སོགས་འཕྲལ་གྱི་བདེ་བ་སྣ་རེའི་ཆེད་དུ་སེམས་ཅན་འདི་དག་མི་བྱ་བ་ཅི་ཡང་མེད་དེ།
ཉོན་མོངས་པའི་དབང་དུ་གྱུར་པ་ན་ཤིན་ཏུ་གཅེས་པ་བདག་ཉིད་ཀྱང་བདག་ཉིད་ལ་མཚོན་བརྡེག་པ་དང་། ཤིན་ཏུ་
སྡུག་པའི་བུ་སོགས་ཀྱང་གསོད་པ་ཡོད་ན་དེ་དག་གཞན་ལ་གནོད་པ་ཅིས་མི་བྱེད། འདི་ལྟར་སྨྱོན་པ་ལྟ་བུར་གནས་པ་
ལ་སུ་ཞིག་ཁྲོ་སྟེ་ཤིན་ཏུ་སྙིང་རྗེའི་ཡུལ་ཁོ་ནའོ། །
གཉིས་པ་ཁྲོ་བའི་རྒྱུ་མཚན་ལ་དཔྱད་པ་ནི།
གལ་ཏེ་གཞན་ལ་འཚེ་བྱེད་པ། །
བྱིས་པ་རྣམས་ཀྱི་རང་བཞིན་ན། །
དེ་ལ་ཁྲོ་བ་མི་རིགས་ཏེ། །
སྲེག་པའི་རང་བཞིན་མེ་བཀོན་འདྲ།།  །།
འོན་ཏེ་སྐྱོན་དེ་གློ་བུར་ལ། །
སེམས་ཅན་རང་བཞིན་དེས་ན་ཡང་། །
འོ་ནའང་ཁྲོ་བ་མི་རིགས་ཏེ། །
མཁའ་ལ་དུད་འཐུལ་བཀོན་པ་བཞིན།།  །།
དབྱུག་པ་ལ་སོགས་དངོས་བཀོལ་ཏེ། །
གལ་ཏེ་འཕེན་པ་ལ་ཁྲོ་ན། །
དེ་ཡང་ཞེ་སྡང་གིས་རྦད་པས། །
ཉིས་ན་ཞེ་སྡང་ལ་ཁྲོ་རིགས།།  །།
ཞེས་གསུངས་ཏེ། ཁྲོ་བ་ནི་བྱིས་པའི་ཆོས་ཉིད་ཀྱིས་ཡིན་ནོ་ཞེ་ན། མེའི་རང་བཞིན་ཚ་བའི་ཕྱིར་མེ་སྦར་ནས་ཚ་བ་
ལ་ཁྲོ་མི་རིགས་པ་ལྟར་བྱིས་པ་བསྟེན་ནས་དེ་ཁྲོ་བ་ལ་ཁྲོ་མི་རིགས་པར་འགྱུར་རོ། །གལ་ཏེ་ཁྲོ་བ་གློ་བུར་བ་ཡིན་ལ་
སེམས་ཅན་གྱི་ངོ་བོ་ཉིད་ཀྱིས་མ་ཡིན་ན་ནི་ནམ་མཁའ་ལ་དུད་པ་འཐུལ་བ་ན་ནམ་མཁས་ཉེས་སོ། །ཞེས་བཀོན་པ་ལྟ་
བུ་སྟེ། དུ་བས་མིག་ཚ་བར་བྱེད་པ་ནི་དུ་བའི་ཉེས་པ་ཡིན་གྱི་ནམ་མཁའི་ཉེས་པ་མ་ཡིན་ནོ། །
དབྱུག་པ་སོགས་བསྣུན་པ་ལ་ཁྲོ་ན་དབྱུག་པ་ལ་ཁྲོ་བར་རིགས་སོ། །དེ་སྐྱེས་བུས་བསྣུན་ནོ་ཞེ་ན། སྐྱེས་བུའང་
ཞེ་སྡང་གིས་རྦད་པས་ཞེ་སྡང་ལ་ཁྲོ་བ་རིགས་ལ། དེ་ལྟ་ན་སྐྱེས་བུའི་ཞེ་སྡང་ནི་བདག་གིས་མི་མཐོང་ལ་བདག་རྒྱུད་ཀྱི་


ཞེ་སྡང་ནི་བདག་ཉིད་ཀྱི་མངོན་སུམ་དུ་མྱོང་བའི་ཕྱིར། རང་གི་ཞེ་སྡང་ལ་ཁྲོ་བར་རིགས་སོ། །
གསུམ་པ་རང་ཉིད་ཀྱིས་ཉེས་པར་བསྟན་པ་ནི།
བདག་གིས་སྔོན་ཆད་སེམས་ཅན་ལ། །
འདི་འདྲ་བ་ཡི་གནོད་པ་བྱས། །
དེ་བས་སེམས་ཅན་འཚེ་བྱེད་པ།
བདག་ལ་གནོད་པ་འདི་འབྱུང་རིགས།།  །།
དེ་ཡི་མཚོན་དང་བདག་གི་ལུས། །
གཉིས་ཀ་སྡུག་བསྔལ་རྒྱུ་ཡིན་ཏེ། །
དེས་མཚོན་བདག་གིས་ལུས་ཕྱུང་ན། །
གང་ཞིག་ལ་ནི་ཁྲོ་བར་བྱ།།  །།
ཤུ་བ་མི་ཡི་གཟུགས་འདྲ་བ། །
རེག་ཏུ་མི་བཟོད་སྡུག་བསྔལ་ཅན། །
སྲེད་ལྡོངས་བདག་གིས་བཟུང་གྱུར་ན།
དེ་ལ་གནོད་པ་སུ་ལ་ཁྲོ།།  །།
བྱིས་པ་སྡུག་བསྔལ་མི་འདོད་ཅིང་། །
སྡུག་བསྔལ་རྒྱུ་ལ་བརྐམས་པས་ན། །
རང་གི་ཉེས་པས་གནོད་གྱུར་པ། །
གཞན་ལ་བཀོན་དུ་ཅི་ཞིག་ཡོད།།  །།
དཔེར་ན་དམྱལ་བའི་སྲུང་མ་དང་། །
རལ་གྲི་ལོ་མའི་ནགས་ཚལ་ལྟར།
རང་གི་ལས་ཀྱིས་འདི་བསྐྱེད་ན། །
གང་ཞིག་ལ་ནི་ཁྲོ་བར་བྱ།།  །།
ཞེས་གསུངས་ཏེ། དང་པོས་སྔོན་གྱི་ལེ་ལན་ཡིན་པར་བསྟན། དེ་ནས་གཉིས་གྱིས་གནོད་བྱའི་ལུས་བཟུང་བས་ཉེས་

 
  
 

 
པར་བསྟན། གཉིས་ཀྱིས་རང་གི་སྡིག་པའི་འབྲས་བུར་བསྟན་པ་སྟེ། སྔོན་ཡང་བདག་གིས་གཞན་ལ་གནོད་པ་བྱས་
པས་རྣམ་སྨིན་གྱི་འབྲས་བུ་ངན་སོང་གི་སྡུག་བསྔལ་མང་དུ་མྱོང་ནས་ད་ལྟ་མྱོང་བ་རྒྱུ་མཐུན་གྱི་འབྲས་བུ་གནོད་པ་
འདི་མྱོང་བ་ཡིན་ན། ཡང་ད་ལྟ་ལན་དུ་གནོད་པ་བྱས་ནས་ཕྱིས་རྣམ་སྨིན་གྱི་འབྲས་བུ་དམྱལ་བར་སྐྱེ་ཞིང་མྱོང་བ་རྒྱུ་
མཐུན་གྱི་དུས་འདི་བས་ཆེས་ལྷག་པའི་གནོད་པ་ལན་གྲངས་བྱེ་བ་ཕྲག་མང་པོ་མྱོང་བར་བྱེད་དམ་ཅི། དེ་ལྟ་མོད་ཀྱི་
རང་གིས་ལུས་རགས་པ་གདོས་བཅས་མི་གཙང་བའི་རང་བཞིན་འདི་བཟུང་བས་གཞན་གྱིས་མཚོན་རྡེག་པར་ཟད་ཀྱི་
ནམ་མཁའ་ལྟ་བུ་ཞིག་ན་ནི་སུས་ཀྱང་ཅི་བྱར་ཡང་མེད་པས་འབེན་ལྟ་བུའི་ལུས་ལ་ཁྲོ་བར་རིགས་སོ། །
དེས་ན་སེམས་ཅན་རྣམས་ནི་འཚིག་པར་མི་འདོད་ཀྱང་མེ་ལ་ནན་གྱིས་མཆོང་བའི་ཕྱེ་མ་ལེབ་ལྟ་བུ་སྟེ་སྡུག་
བསྔལ་མི་འདོད་ཀྱང་སྡུག་བསྔལ་གྱི་རྒྱུ་སྡིག་པ་ལ་ནན་གྱིས་འཇུག་པ་ཁོ་ན་ཡིན་པས་རང་བྱས་ཀྱི་འབྲས་བུ་སྨིན་པར་
ཟད་པ་ངན་སོང་གི་སྡུག་བསྔལ་ལྟ་བུ་སྟེ་རང་གི་ལས་ཀྱིས་བསྐྱེད་པས་གཞན་ལ་ཁྲོར་མེད་དོ། །
བཞི་པ་གནོད་བྱེད་དེ་བདག་ལ་ཕན་འདོགས་ཡིན་ཡང་གནོད་པའི་རྣམ་སྨིན་གྱི་སྡུག་བསྔལ་རང་བཞིན་གྱིས་མྱོང་
བར་བསྟན་པ་ནི།
བདག་གི་ལས་ཀྱིས་བསྐུལ་བྱས་ནས། །
བདག་ལ་གནོད་བྱེད་རྣམས་འབྱུང་སྟེ། །
དེ་ཡིས་སེམས་ཅན་དམྱལ་འདོད་ན། །
བདག་གིས་དེ་དག་མ་བརླག་གམ།། །།
འདི་དག་ལ་ནི་རྟེན་བཅས་ནས། །
བཟོད་པས་བདག་སྡིག་མང་དུ་འབྱང་། །
བདག་ལ་བརྟེན་ནས་དེ་དག་ནི། །
ཡུན་རིང་སྡུག་བསྔལ་དམྱལ་བར་འདོང་།།  །།
བདག་ནི་དེ་ལ་གནོད་བྱེད་ལ། །
དེ་དག་བདག་ལ་ཕན་འདོགས་ན། །
ཕྱིན་ཅི་ལོག་ཏུ་ཅི་ཡི་ཕྱིར། །
མ་རུངས་སེམས་ཁྱོད་ཁྲོ་བར་བྱེད།།  །།
གལ་ཏེ་བདག་ལ་བསམ་པ་ཡི། །


ཡོན་ཏན་ཡོད་ན་དམྱལ་མི་འགྲོ།
གལ་ཏེ་བདག་གིས་བདག་བསྲུངས་ན། །
དེ་དག་ལས་འདིར་ཅི་ཞིག་བྱུང་།།  །།
འོན་ཏེ་ལན་དུ་གནོད་བྱས་ན། །
དེ་དག་བསྲུངས་པར་མ་གྱུར་ལ། །
བདག་གི་སྤྱོད་པའང་ཉམས་པར་འགྱུར། །
དེས་ན་དཀའ་ཐུབ་ཞིག་པར་འགྱུར།།  །།
ཞེས་གསུངས་ཏེ། དང་པོས་མདོར་བསྟན། གཉིས་པས་གསལ་བར་བཤད། གསུམ་པས་ཕན་བཏགས་པ་ལ་ཁྲོ་མི་
རིགས་པར་བསྟན། བཞི་པས་རང་སེམས་བསྲུངས་ན་ངན་འགྲོར་མི་འགྲོ་བ་བསྟན། ལྔ་པས་ལན་བྱས་ན་རང་ཉིད་
ཉམས་པར་བསྟན་པ་སྟེ། བདག་རང་གི་ལས་ཀྱིས་ཕ་རོལ་པོ་བསྐུལ་ཏེ་གནོད་པ་བྱས་མོད་ཀྱང་བྱེད་པ་པོ་ཉིད་ཀྱིས་
རྣམ་སྨིན་སྡུག་བསྔལ་མི་བཟད་པ་མྱོང་དགོས་པས་ན་བདག་གིས་གནོད་བྱེད་བརླག་པར་བྱས་ཟིན་པས་ལན་ཆེས་ཆེ་
བ་བསླན་ཟིན་གྱིས་ལན་གཞན་སླན་པར་མི་བྱ་ལ། གནོད་བྱེད་ལ་བདག་གིས་བཟོད་པ་བསྒོམས་པས་བདག་གི་སྡིག་
པ་མང་དུ་འབྱང་ཞིང་དགེ་བ་ཆེར་འཕེལ་བའི་ཕྱིར། བདག་ལ་ཚུར་ཕན་ཆེར་བཏགས་པ་ཡིན་ན་དེ་ལ་ཅིའི་ཕྱིར་ཁྲོ།
གལ་ཏེ་གཞན་ངན་འགྲོ་སྐྱེ་བའི་རྒྱུ་བདག་ལ་རག་ལས་པས་ན་བདག་ཡང་དེར་སྐྱེ་བས་དེའི་ཕྱིར་ཁྲོའོ་ཞེ་ན།
བདག་ལ་གཞན་ངན་འགྲོར་སྐྱེ་བར་བྱའོ་སྙམ་པ་མེད་ཅིང་བསམ་པའི་ཡོན་ཏན་བཟོད་པ་ཡོད་ན་བདག་ངན་འགྲོར་ག་
ལ་འགྲོ་སྟེ་རྒྱུ་མེད་པའི་ཕྱིར། དེ་ལྟར་བདག་གིས་བདག་བསྲུངས་ན་གནོད་བྱེད་དེ་དག་གིས་བདག་ངན་འགྲོར་སྐྱུར་
བར་མི་ནུས་ཤིང་སེམས་ལ་ཉེས་པ་ཅི་ཡང་བསྐྱེད་མི་ནུས་སོ། །འོན་ཏེ་ལན་དུ་གནོད་པ་བྱས་ན་བདག་གིས་བདག་མ་
བསྲུངས་པ་ཡིན་པས་བདག་གི་བྱང་ཆུབ་སེམས་དཔའི་སྤྱོད་པ་ཉམས་པ་དང་དཀའ་ཐུབ་ཀྱི་དམ་པ་བཟོད་པ་ཞིག་པར་
འགྱུར་བས་ན་བདག་ཉིད་སྲུང་བ་ལ་འབད་པར་བྱའོ། །
དཀའ་འགྲེལ་ཆུང་ངུ་ལས་ནི། འོན་ཏེ་བདག་ལ་བསམ་པ་ཡི། །ཞེས་པ་འདི་མ་ཁྲོས་པའི་རློམ་པ་དགག་པ་
ཞེས་བདག་བཟོད་པ་དང་ལྡན་ནོ། །ཞེས་རློམ་སེམས་སྐྱེས་ན་འདི་ནི་བདག་ཉིད་བསྲུངས་པར་ཟད་པས་རང་ལ་ཕན་
བཏགས་པ་ལ་རློམ་སེམས་སྐྱེར་ཅི་ཡོད། ཅེས་པའི་དོན་ཅན་དུ་བཤད་དོ།།
གཉིས་པ་བརྙས་སོགས་ལ་བཟོད་པར་བྱ་བ་ལ་བཞི། བརྙས་སོགས་ཀྱིས་ལུས་ལ་མི་གནོད་པར་བསྟན། གཞན་སྡང་
བ་ཙམ་གྱིས་བདག་ལ་མི་གནོད་པར་བསྟན། རྙེད་པའི་གེགས་བྱེད་པ་ལ་ཁྲོ་མི་རིགས་པར་བསྟན། གཞན་མ་དད་པར་
བྱེད་པ་ལའང་ཁྲོ་མི་རིགས་པར་བསྟན་པའོ། །དང་པོ་བརྙས་སོགས་ཀྱིས་ལུས་ལ་མི་གནོད་པར་བསྟནནི།

 
 

 

ཡིད་ནི་ལུས་ཅན་མ་ཡིན་པས། །
སུས་ཀྱང་གང་དུའང་གཞོམ་མི་ནུས། །
ལུས་ལ་མངོན་པར་ཞེན་པས་ན། །
ལུས་ནི་སྡུག་བསྔལ་དག་གིས་གནོད།།  །།
བརྙས་དང་ཚིག་རྩུབ་སྨྲ་བ་དང་། །
མི་སྙན་པ་ཡི་ཚིག་དེ་ཡིས། །
ལུས་ལ་གནོད་པར་མི་འགྱུར་ན། །
སེམས་ཁྱོད་ཅི་ཕྱིར་རབ་ཏུ་ཁྲོ།།  །།
ཞེས་གསུངས་ཏེ། བརྙས་པ་སྟེ་བཀུར་སྟི་ལས་ལོག་པར་བྱེད་པ་དང་། ཚིག་རྩུབ་མོ་སྟེ་མི་དགའ་བར་འགྱུར་བ་སྨྲ་བ་
དང་། མི་སྙན་པ་སྟེ་གཞན་ལ་བདག་གི་བསྔགས་པ་མ་ཡིན་པ་བརྗོད་པ་རྣམས་ལ་མི་དགའ་བར་མི་རིགས་ཏེ། དེ་དག་
ཙམ་གྱིས་བདག་གི་ལུས་ལ་མི་གནོད་ཅིང་སེམས་ནི་སུས་ཀྱང་མི་མཐོང་བས་གཞོམ་མི་ནུས་པའི་ཕྱིར། དེས་གཞན་
དག་བདག་ལ་མི་དགའ་བར་འགྱུར་བས་ཁྲོའོ་ཞེ་ན།
གཉིས་པ་གཞན་སྡང་བ་ཙམ་གྱིས་བདག་ལ་མི་གནོད་པར་བསྟན་ནི།
གཞན་དག་བདག་ལ་མི་དགའ་བ།
དེས་ནི་ཚེ་འདིའམ་ཚེ་གཞན་ལ། །
བདག་ལ་ཟ་བར་མི་བྱེད་ན། །
བདག་ནི་ཅི་ཕྱིར་དེ་མི་འདོད།།  །།
ཅེས་གསུངས་ཏེ། གཞན་མི་དགའ་བ་དེས་ཀྱང་བདག་ལ་ཟ་བར་མི་བྱེད་དེ་མི་དགའ་བ་ནི་ཡིད་མི་བདེ་བའི་རང་བཞིན་
ཡིན་པས་སུ་ལ་ལྡན་པ་དེ་སྡུག་བསྔལ་བར་ཟད་དོ། །དེས་བདག་གི་རྙེད་པའི་བར་ཆད་བྱེད་པས་ཁྲོ་འོ་ཞེ་ན།
གསུམ་པ་རྙེད་པའི་གེགས་བྱེད་པ་ལ་ཁྲོ་མི་རིགས་པར་བསྟན་ནི།
རྙེད་པའི་བར་ཆད་བྱེད་པའི་ཕྱིར།
གལ་ཏེ་འདི་དག་མི་འདོད་ན། །

 

བདག་གི་རྙེད་པ་འདིར་འདོར་གྱི། །
སྡིག་པ་དག་ནི་བརྟན་པར་གནས།།  །།
བདག་ཉིད་དེ་རིང་ཤི་ཡང་སླའི། །
ལོག་འཚོས་ཡུན་རིང་གསོན་མི་རུང་། །
བདག་ལྟ་ཡུན་རིང་གནས་གྱུར་ཀྱང་། །
འཆི་བའི་སྡུག་བསྔལ་དེ་ཉིད་ཡིན།།  །།
རྨི་ལམ་ལོ་བརྒྱར་བདེ་མྱོང་ནས། །
སད་པར་གྱུར་བ་གང་ཡིན་དང་། །
གཞན་ཞིག་ཡུད་ཙམ་བདེ་མྱོང་ནས། །
སད་པར་གྱུར་པ་གང་ཡིན་པ།།  །།
སད་པ་དེ་དག་གཉིས་ཀ་ལའང་།
བདེ་བ་དེ་ནི་ཕྱིར་འོང་མེད། །
ཚེ་རིང་ཚེ་ཐུང་གཉིས་ཀ་ཡང་། །
འཆི་བའི་དུས་སུ་དེ་འདྲར་ཟད།།  །།
རྙེད་པ་མང་པོ་ཐོབ་གྱུར་ཏེ། །
ཡུན་རིང་དུས་སུ་བདེ་སྤྱད་ཀྱང་། །
ཆོམ་པོས་ཕྲོགས་པ་ཇི་བཞིན་ཏུ། །
སྒྲེན་མོ་ལག་པ་སྟོང་པར་འགྲོ།  །།
གལ་ཏེ་སྙེད་པས་གསོན་གྱུར་ན། །
སྡིག་ཟད་བསོད་ནམས་བྱ་ཞེ་ན། །
རྙེད་པའི་དོན་དུ་ཁྲོས་གྱུར་ན། །
བསོད་ནམས་ཟད་སྡིག་མི་འགྱུར་རམ།། །།
གང་གི་དོན་དུ་བདག་གསོན་པ། །
དེ་ཉིད་གལ་ཏེ་ཉམས་གྱུར་ན། །

 
  

 



སྡིག་པ་འབའ་ཞིག་བྱེད་པ་ཡི། །
གསོན་པོ་དེས་ཀོ་ཅི་ཞིག་བྱ།།  །།
ཞེས་གསུངས་ཏེ། གཅིག་གིས་རྙེད་པ་ལ་སྙིང་པོ་མེད་པར་བསྟན། རྐང་པ་གཉིས་ཀྱིས་ལོག་འཚོས་གསོན་པ་བས་
ཤི་ན་ལེགས་པར་བསྟན། ཚིགས་བཅད་ཕྱེད་དང་བཞིས་འཆི་བ་ལ་རྙེད་པས་མི་ཕན་པར་བསྟན། ཚིགས་བཅད་ཐ་མ་
གཉིས་ཀྱིས་རྙེད་པ་ལ་ཞེན་ན་སྡིག་པ་འཕེལ་བར་བསྟན་ཏོ། །
དེ་ཡང་ལོངས་སྤྱོད་ནི་ཚེ་ཕྱི་མར་རྗེས་སུ་འབྲང་བ་མེད་དེ། སེམས་ཅན་རྣམས་འཆི་བ་ན་ལུས་ཀྱང་ཤུལ་ཏུ་བོར་
ཏེ་རྣམ་ཤེས་གཅིག་པོར་འགྲོ་ན་རྙེད་པ་གཞན་ཇི་ལྟར་འཁྱེར་དུ་ཡོད་དེ་ལས་དགེ་སྡིག་ཁོ་ན་མ་གཏོགས་པ་སྐབས་
དེར་གྲོགས་གཞན་ཅི་ཡང་ཡོད་པ་མ་ཡིན་ལ། གསོན་པའི་དུས་རྙེད་པ་སྣ་རེའི་ཆེད་དུ་ཡང་དཀའ་བ་དང་སྡིག་པ་མང་
པོས་བསྒྲུབས་མོད་ཀྱང་རྙེད་པ་དེ་འགྲུབ་པར་ཡང་མ་ངེས་ལ། གྲུབ་ཀྱང་གཞན་གྱིས་དབྲོག་པ་སོགས་ཀྱིས་ཞག་
གཅིག་ལོངས་སྤྱོད་དུ་ཡོད་པར་ཡང་མ་ངེས་ལ། ལོངས་སྤྱོད་དུ་བྱུང་ཡང་འཆི་བའི་ཚེ་རྙེད་པ་དེ་ཤུལ་དུ་བཞག་ནས་
དེའི་ཆེད་དུ་བསགས་པའི་སྡིག་པ་ཁོ་ན་དང་འགྲོགས་ནས་འགྲོ་བར་ཟད་ལ། སྲིད་པའི་བདེ་བ་ཐམས་ཅད་ཀྱང་འཕྲལ་
མྱོང་ཙམ་དུ་སྣང་ཡང་དེ་མ་ཐག་མི་བདེན་པར་འགགས་ཏེ། ཕྱིས་དེའི་ཚེ་དེ་ལྟར་བྱུང་ངོ་ཞེས་དྲན་པའི་ཡུལ་ཙམ་དུ་
ཟད་པས་རྨི་ལམ་ལྟ་བུ་ཁོ་ན་སྟེ། རྨི་ལམ་དུ་བདེ་སྡུག་ཅི་མྱོང་ཡང་སད་པ་ན་མི་སྣང་བ་ལྟར་འཁོར་བའི་བདེ་སྡུག་ཚེ་
རིང་ཐུང་རྙེད་མ་རྙེད་སོགས་སྣང་བ་ཐམས་ཅད་དེ་འདྲ་བར་ཟད་དེ། ཚོང་པ་ཆོམ་པོས་བཅོམ་པ་ལྟར་འཆི་བདག་གི་
ཆོམ་པོས་བཅོམ་པ་ན་མགོན་སྐྱབས་ཀྱི་གོས་མེད་ཅིང་དགེ་བའི་ནོར་མ་ཁྱེར་བའི་སྒྲེན་མོ་ལག་སྟོང་དུ་འགྲོ་བ་ཁོ་ནའོ།
འོན་ཏེ་སྔར་རྙེད་པ་བསྒྲུབས་ཏེ་རྙེད་པ་དེས་ཕྱིས་དགེ་བ་བྱའོ་ཞེ་ན། རྙེད་པའི་དོན་དུ་ཁྲོ་བ་སོགས་སྡིག་པ་
བསགས་པ་དེས་བསོད་ནམས་ཟད་པར་འགྱུར་ལ། རྙེད་པ་དེས་བསོད་ནམས་ཀྱི་ལས་མ་བྱས་པའི་སྔར་བདག་འཆི་
བར་འགྱུར་མི་འགྱུར་ཡང་གཏོལ་མེད་ལ། བསོད་ནམས་སྔ་མ་དག་ཟད་པར་འགྱུར་བའི་དགེ་བ་ཆུང་ངུ་དེས་ཀྱང་ཅི་
ཞིག་བྱ་ལ། གྲུ་ནི་ཆུ་བོ་ལས་བརྒལ་བའི་ཆེད་དུ་ཡིན་པ་ལྟར་བྱང་ཆུབ་སེམས་དཔའི་ལུས་ཀྱང་གཞན་དོན་དུ་དགེ་
བ་སྒྲུབ་པའི་ཆེད་དུ་བཟུང་བར་ཟད་ལ། གང་གི་ཆེད་དུ་བདག་ཉིད་གསོན་པའི་དགེ་བ་ཉམས་ན་སྡིག་པ་འཕེལ་བའི་
གསོན་པས་ཅི་ཞིག་བྱ་སྟེ་ངན་སོང་གི་རྒྱུ་སྒྲུབ་པ་ཁོ་ནར་ཟད་པའི་ཕྱིར་རོ། །གལ་ཏེ་མི་སྙན་པར་བརྗོད་པ་ལས་གཞན་
བདག་ལ་མ་དད་པར་འགྱུར་བས་དེའི་ཕྱིར་ཁྲོའོ་ཞེ་ན།
བཞི་པ་གཞན་མ་དད་པར་བྱེད་པ་ལའང་ཁྲོ་མི་རིགས་པར་བསྟན་པ་ནི།
གལ་ཏེ་སེམས་ཅན་དད་མེད་པས། །

མི་སྙན་སྨྲ་ལ་ཁྲོ་ཞེ་ན། །
གཞན་ལ་མི་སྙན་བརྗོད་ལའང་ཁྱོད། །
དེ་བཞིན་ཅི་སྟེ་ཁྲོ་མི་བྱེད།།  །།
མ་དད་གཞན་ལ་རག་ལས་པས། །
དད་པ་མེད་ལ་ཁྱོད་བཟོད་ན། །
ཉོན་མོངས་རྐྱེན་ལ་རག་ལས་པའི། །
མི་སྙན་སྨྲ་ལ་ཅིས་མི་བཟོད།།  །།
ཅེས་གསུངས་ཏེ། དེ་ལྟ་ན་གཞན་གྱིས་གཞན་ལ་མི་སྙན་པར་བརྗོད་པས་ཀྱང་གཞན་ལ་མ་དད་པ་སྐྱེ་བར་མཚུངས་
པས་དེ་ལ་ཡང་ཁྲོ་བར་རིགས་སོ། །གལ་ཏེ་གཞན་དམིགས་ཡུལ་དུ་བྱས་ནས་མ་དད་པ་ལ་ཁྲོ་བར་མི་བྱེད་པས་གཞན་
ལ་དད་པ་མེད་པ་ལ་ཁྱོད་བཟོད་ན་བདག་ལ་དད་པ་མེད་པ་ལའང་བཟོད་པར་རིགས་ལ། ལེགས་པར་བརྟགས་ན་
བདག་ནི་གང་ནའང་ཡོད་པ་མིན་པས་སུ་ལའང་མི་སྙན་པར་བརྗོད་པ་མེད་ལ། བརྗོད་པ་པོ་ཡང་ཉོན་མོངས་པས་རང་
དབང་མེད་པར་བསྐུལ་ཏེ་བླ་རྡོལ་ཙམ་དུ་ཟད་ན་ཡང་དག་པར་སུས་ཀྱང་སུ་ལ་དམད་པ་མ་ཡིན་པའི་ཚིག་བྲག་ཆ་ལྟ་
བུ་དེ་ལ་ཅིའི་ཕྱིར་མི་བཟོད། ཅེས་པའི་དོན་ཏོ། །
ཚིགས་བཅད་ཕྱི་མའི་དོན་ལ་དཀའ་འགྲེལ་ཆུང་ངུ་ལས་ནི། གཞན་ལ་དད་པ་ཉམས་པ་ནི་བརྙས་པའི་ཡུལ་
གཞན་ལ་དམིགས་ཤིང་གཞན་ལ་རག་ལས་ནས་བྱུང་བ་ཡིན་གྱི་བདག་ལ་རག་ལས་ནས་བྱུང་བ་མ་ཡིན་པས་དེ་ལ་
བཟོད་ན། འོ་ན་བདག་ལ་བརྙས་སོགས་ཀྱང་སྨྲ་བ་པོའི་བསམ་པ་ཉོན་མོངས་པའི་རང་བཞིན་ལས་བྱུང་བ་ཡིན་གྱི་ཁྱོད་
ལས་ནི་དོན་དམ་པར་མ་བྱུང་བའི་ཕྱིར། དེ་ལ་ཁྱོད་ཅིས་ཏེ་ཁྲོ་ཞེས་འབྲུ་གཉེར་ཏོ། །བི་བྷུ་ཏིས་ནི། གཞན་ལས་ཐོས་
ནས་མི་སྙན་པ་སྒྲོག་པ་རྣམས་ལ་ཁྱོད་བཟོད་ཅེ་ན། དེའི་ཚེ་ཉོན་མོངས་པ་འབྱུང་བ་ཉིད་གཞན་ཡིན་ཏེ། དེ་ལ་རག་ལས་
པ་ལ་ཁྱོད་ཀྱིས་བཟོད་པར་འོས་ཏེ་རིགས་པ་མཚུངས་སོ། །ཞེས་འཆད་ཅིང་། དགེ་བའི་ལྷས། གཞན་གྲགས་པ་མ་ཡིན་
པ་བྱེད་པ་དད་པ་མེད་ལ་ཁྱོད་བརྩེ་ན་གྲོགས་པོ་ལ་སོགས་པ་ལའོ། །གལ་ཏེ་དེ་ལྟར་ཡིན་ན་ཉོན་མོངས་སྐྱེས་ལ་རག་
ལས་པའི་མི་སྙན་སྨྲ་ལ་ཅིས་མི་བརྩེ་སྟེ་ཕྱོགས་འདི་ལ་ཡང་རིགས་སོ། །ཞེས་འབྲུ་གཉེར་ཏོ། །དེ་ལྟར་བདག་ཉིད་ལ་
གནོད་པ་བྱེད་པ་ལ་བཟོད་པ་སྒོམ་ཚུལ་བཤད་ནས།
གཉིས་པ་བདག་གི་བ་ལ་གནོད་པ་བྱེད་པ་ལ་བཟོད་པ་སྒོམ་ཚུལ་ལ་ཡང་གཉིས་ཏེ། ཆོས་ལ་ངེས་པར་སེམས་པས་
སྒོམ་པ་དང་། གནོད་པ་ལ་ཇི་མི་སྙམ་པས་སྒོམ་པ་བཞིའོ། །དང་པོ་ཆོས་ལ་ངེས་པར་སེམས་པས་སྒོམ་པ་ནི།

 

 

སྐུ་གཟུགས་མཆོད་རྟེན་དམ་ཆོས་ལ།།
འཁྱལ་ཞིང་འཇིག་པར་བྱེད་པ་ལའང་། །
བདག་གིས་ཞེ་སྡང་མི་རིགས་ཏེ། །
སངས་རྒྱས་སོགས་ལ་གནོད་མི་མངའ།།  །།
བླ་མ་གཉེན་ལ་སོགས་པ་དང་། །
བཤེས་ལ་གནོད་པ་བྱེད་རྣམས་ལའང་། །
སྔ་མའི་ཚུལ་གྱིས་རྐྱེན་དག་ལས། །
འགྱུར་བར་མཐོང་ནས་ཁྲོ་བ་བཟློག།  །།
ཞེས་གསུངས་ཏེ། གསེར་ལ་སོགས་པ་ལས་དེ་བཞིན་གཤེགས་པའི་སྐུའི་དབྱིབས་ལྟ་བུར་བཅོས་པ་སོགས་ནི་སྐུ་
གཟུགས་ཡིན་ལ། ལམ་དང་འབྲས་བུ་མཚོན་པའི་ཕྱིར་དབྱིབས་སུ་བྱས་པ་ནི་མཆོད་རྟེན་སྟེ་བིམ་པ་དང་། ཁང་བུ་ལྟ་
བུ་དང་། རྒྱལ་མཚན་ལྟར་གྲགས་པ་བརྒྱད་ལ་སོགས་པའོ། །སྟོན་པས་གསུངས་པའི་དམ་པའི་ཆོས་མིང་ཚིག་ཡི་གེ་
རྣམས་ཡུལ་གྲུ་སོ་སོའི་ཡི་གེའི་མཚན་མ་ལཉྩ་ལ་སོགས་པར་བྲིས་ཏེ་གླེགས་བམ་དུ་བྱས་པ་ནི་དམ་ཆོས་ཀྱི་རྟེན་ཡིན་
ལ། བསླབ་པ་གསུམ་ནི་ཉམས་སུ་བླང་བྱའི་དམ་ཆོས་དངོས་ཡིན་ནོ། །
དེ་ལ་སྐུ་གཟུགས་དང་། མཆོད་རྟེན་དང་། གླེགས་བམ་དེ་དག་གཞིག་པ་དང༌། ཚུལ་ཁྲིམས་དང་། ཏིང་ངེ་འཛིན་
དང་། ཤེས་རབ་ཀྱི་བར་དུ་གཅོད་ཅིང་སེམས་ཅན་རྣམས་དེ་དག་ལས་ཟློག་ཏུ་འཇུག་པ་ནི་བསྟན་པ་གཞིག་པ་ཞེས་བྱ་
ཞིང་། བསྟན་པ་ལ་མ་གུས་པས་དམད་ཅིང་ཞེ་སྡང་བར་བྱེད་པ་སོགས་དེ་དག་ལ་ཁྲོ་བར་རིགས་སོ་ཞེ་ན།
དེ་ཡང་སྙིང་རྗེ་དང་ལྡན་པས་དེ་ལས་ལྡོག་པར་བྱ་བ་ཡིན་གྱི། ཞེ་སྡང་བའི་གནས་ནི་མ་ཡིན་ཏེ། ཤིན་ཏུ་སྙིང་རྗེའི་
ཞིང་ཡིན་པའི་ཕྱིར་དང་། དཀོན་མཆོག་དེ་དག་ལ་ནི་གནོད་པ་མི་མངའ་བའི་ཕྱིར།
དེ་བཞིན་དུ་མཁན་པོ་དང༌། སློབ་དཔོན་དང་། ཕ་མ་དང་། རིགས་ཀྱི་རྒན་རབས་སོགས་བླ་མའི་གནས་རྣམས་དང་།
གཉེན་བཤེས་སོགས་ལ་གནོད་བྱེད་ལ་ཡང་།
མཁྲིས་པ་ལ་སོགས་སྡུག་བསྔལ་གྱི། །
འབྱུང་གནས་ཆེ་ལ་མི་ཁྲོ་བར།
སེམས་ཡོད་རྣམས་ལ་ཅིས་ཏེ་ཁྲོ། །
དེ་དག་ཀུན་ཡང་རྐྱེན་གྱིས་བསྐུལ། །སོགས་དང་།
དེ་བས་དགྲའམ་མཛའ་ཡང་རུང་། །

 
མི་རིགས་བྱེད་པ་མཐོང་གྱུར་ན། །
འདི་འདྲའི་རྐྱེན་ལས་གྱུར་ཏོ་ཞེས། །
དེ་ལྟར་སེམས་ཏེ་བདེ་བར་མནོས། །
ཞེས་སོགས་དང་། དེ་དག་ཉིད་ཀྱི་ལས་སུ་ལྟ་བ་སོགས་སྔར་བསྟན་པ་རྣམས་ཀྱི་ཚུལ་གྱིས་རྣམ་པར་བརྟགས་ཏེ་ཁྲོ་བ་
ཟློག་པར་བྱའོ། །འདིར་བི་བྷུ་ཏི་སོགས་ནི།
ཉེས་པ་ཇི་སྙེད་ཐམས་ཅད་དང་། །
སྡིག་པ་རྣམ་པ་སྣ་ཚོགས་པ། །
དེ་ཀུན་རྐྱེན་གྱི་སྟོབས་ལས་བྱུང་། །
རང་དབང་ཡོད་པ་མ་ཡིན་ནོ། །
ཞེས་པ་ཁོ་ན་ལ་སྔ་མའི་ཚུལ་གྱིས་ཞེས་པ་སྙེག་པར་བྱེད་དོ། །
གཉིས་པ་གནོད་པ་ལ་ཇི་མི་སྙམ་པས་སྒོམ་པ་བཞི་ལ་ཡང་།  སེམས་ཡོད་ལ་བཀར་ཏེ་ཁྲོ་བར་མི་རིགས་པ་
དང་།  སྐྱོན་ཅན་ཁྱད་མེད་དུ་འགྱུར་བ་དང་། རང་གིས་ཉེས་པར་བརྟག་པ་དང་།  འབྲས་བུ་ཡིད་ལ་བྱ་བ་གསུམ་
བསྟན་པའོ། །དང་པོ་སེམས་ཡོད་ལ་བཀར་ཏེ་ཁྲོ་བར་མི་རིགས་པ་ནི།
ལུས་ཅན་རྣམས་ལ་སེམས་ཡོད་དང་། །
སེམས་མེད་གཉིས་ཀས་གནོད་བྱས་ན། །
སེམས་ཡོད་ཅིས་ཏེ་བཀར་ཏེ་བཀོན། །
དེ་བས་གནོད་པ་བཟོད་པར་གྱིས།།  །།
ཞེས་གསུངས་ཏེ། འགྲོ་བ་འདི་དག་ལ་སེམས་ཡོད་པའི་དགྲས་གནོད་པ་བྱེད་པ་ལྟར་སེམས་མེད་པའི་འབྱུང་བ་དང་
རླུང་མཁྲིས་བད་ཀན་སོགས་ཀྱིས་ཀྱང་གནོད་པ་བྱེད་པར་ཁྱད་མེད་ན་ཅིའི་ཕྱིར་བེམ་པོ་དེ་དག་ལ་ཁྲོ་བར་མི་བྱེད་ལ།
སེམས་ལྡན་ཁོ་ན་ཟུར་དུ་བཀར་ནས་ཁྲོ་བར་བྱེད་པ་འདི་ཅིའི་ཐ་ཚིག་ཞེས་པ་སྟེ། དཀའ་འགྲེལ་ཆུང་ངུ་ལས་ནི། འདི་
ལ། ཁྲོ་བའི་མཚན་མ་མ་གྲུབ་པ། ཞེས་བསྟན་ཏོ། །
བི་བྷུ་ཏིས། སེམས་ཅན་གྱིས་བྱས་པ་ནི་ལག་པ་དང་རྐང་པས་གང་བྱས་པའོ། །ཞེས་འབྲུ་གཉེར་ཀྱང་པཎྜི་ཏ་ལ་
འོས་པའི་བཤད་པར་མ་མཐོང་སྟེ་རྐང་ལག་སེམས་ཅན་མ་ཡིན་པའི་ཕྱིར།


གཉིས་པ་སྐྱོན་ཅན་ཁྱད་མེད་དུ་འགྱུར་བ་ནི།
ལ་ལ་རྨོངས་པས་ཉེས་པ་བྱེད།
ལ་ལ་རྨོངས་ཏེ་ཁྲོས་གྱུར་ན། །
དེ་ལ་སྐྱོན་མེད་གང་གིས་བྱ། །
སྐྱོན་དང་བཅས་དེ་གང་ཞིག་ཡིན།།  །།
ཞེས་གསུངས་ཏེ། ལ་ལ་ཞེས་བྱ་བ་ནི་གང་ཡང་རུང་བའི་དོན་ཏེ་སེམས་ཅན་ཁ་ཅིག་གིས་ཁྲོས་ཤིང་ཁ་ཅིག་གིས་དེའི་
ལན་བྱས་ན་དེ་གཉིས་ཁྱད་མེད་པར་འགྱུར་ཏེ། དེའི་ཚེ་དེ་གཉིས་ལས་སུ་སྐྱོན་དང་བཅས་པ་དང་སུ་སྐྱོན་མེད་པའི་
ཁྱད་པར་འགའ་ཡང་མི་རྙེད་དོ། །དེས་ན་བདག་ཉིད་སྐྱོན་མེད་པ་དང་ཡོན་ཏན་དང་ལྡན་པར་འདོད་པ་དེས་བཟོད་པ་ཁོ་
ན་ལ་གནས་པར་བྱའོ། །
གསུམ་པ་རང་གིས་ཉེས་པར་བརྟག་པ་ནི།
གང་གིས་གཞན་དག་གནོད་བྱེད་པའི།
ལས་དེ་སྔོན་ཆད་ཅི་ཕྱིར་བྱས། །
ཐམས་ཅད་ལས་ལ་རག་ལས་ན། །
བདག་གིས་དེ་ལ་ཅི་སྟེ་བཀོན།།  །།
དེ་ལྟར་མཐོང་ནས་ཅི་ནས་ཀྱང་། །
ཐམས་ཅད་ཕན་ཚུན་བྱམས་སེམས་སུ།།
འགྱུར་བ་དེ་ལྟར་བདག་གིས་ནི། །
བསོད་ནམས་དག་ལ་བསྒྲིམས་ཏེ་བྱ།། །།
ཞེས་གསུངས་ཏེ། གཉེན་བཤེས་ལ་སོགས་པ་གནོད་བྱ་གང་དག་དེ་ཉིད་ཀྱིས་སྔོན་ཚེ་རབས་གཞན་དང་གཞན་དག་
གམ་འདི་ཉིད་དུ་ཡང་གཞན་དག་ལ་རྡེག་པ་དང་མི་སྙན་པ་བརྗོད་པ་སོགས་ཀྱི་ལས་བྱས་ཏེ། དེའི་འབྲས་བུས་གཞན་
དག་གིས་གནོད་པ་བྱེད་པར་ཟད་ན་སྡུག་བསྔལ་འདི་ལྟ་བུ་སྐྱེད་པར་བྱེད་པའི་ལས་དེ་འདྲ་བ་ཞིག་ཅིའི་ཕྱིར་བྱས་ཞེས་
འགྱོད་པ་སྐྱེད་པའོ། །
དེ་ལྟར་བདེ་སྡུག་ཐམས་ཅད་རང་གི་ལས་ལ་རག་ལས་པ་ཡིན་ན་ལས་ལ་མི་ཁྲོ་བར་གནོད་བྱེད་ལ་ཅིའི་ཕྱིར་ཁྲོ།



ཞེས་པའོ།།
གལ་ཏེ་ལས་ལ་ཁྲོའོ་ཞེ་ན། དེ་ནི་མཐོང་བྱ་མིན་པས་དམིགས་པར་མི་ནུས་ལ་ཁྲོས་པས་དེ་གཞོམ་ཡང་མི་ནུས་
པའི་ཕྱིར། ཁྲོས་པ་དོན་མེད་ལ་ཉེས་པར་བྱས་པའི་ལས་དེ་ནི་འགྱོད་པས་བཤགས་ཞིང་ཕྱིན་ཆད་བསྡམ་པར་བྱ་བ་ལ་
དགོད་པ་ཁོ་ན་ཡིན་ནོ། །དེ་ལྟར་ཁྲོ་བའི་ཉེས་དམིགས་དང་བཟོད་པའི་ཕན་ཡོན་མཐོང་བས་རྟག་ཏུ་ཁྲོ་བའི་སྐབས་མི་
འབྱེད་ཅིང་བྱམས་པ་ལ་གནས་པས་བདག་མཐོང་བ་ཙམ་ཡང་བྱམས་པ་དང་ལྡན་པར་འགྱུར་བ་འཕགས་པ་བྱམས་
པ་སྔོན་དགེ་སློང་བློ་གྲོས་བརྟན་པར་གྱུར་པ་ན་སྒོ་གང་གི་ཐེམ་པ་ལ་ཞབས་བཞག་པ་ཙམ་གྱིས་ཁྱིམ་དེའི་སེམས་ཅན་
ཐམས་ཅད་ལ་བྱམས་པའི་ཏིང་ངེ་འཛིན་སྐྱེ་བར་འགྱུར་བ་དེ་ལྟ་བུར་བདག་གིས་ཀྱང་བསྒྲུབ་པར་བྱའོ། །
བཞི་པ་འབྲས་བུ་ཡིད་ལ་བྱ་བ་གསུམ་བསྟན་པ་ ལ་ཡང༌། བསོད་ནམས་མི་ཉམས་པ། སྡུག་བསྔལ་ལས་ལྡོག་པ།
དོན་འགྲུབ་པ་སྟེ་གསུམ་མོ། །དང་པོ་བསོད་ནམས་མི་ཉམས་པ ནི།
དཔེར་ན་ཁྱིམ་ཚིག་གྱུར་པའི་མེ། །
ཁྱིམ་གཞན་ཞིག་ཏུ་སོང་ནས་ནི། །
རྩྭ་སོགས་གང་ལ་མཆེད་བྱེད་པ། །
དེ་ནི་ཕྱུང་སྟེ་དོར་བ་ཡིན།།  །།
དེ་བཞིན་གང་ལ་སེམས་ཆགས་ནས།
ཞེ་སྡང་མེ་ནི་མཆེད་གྱུར་པ། །
བསོད་ནམས་འཚིག་པར་དོགས་པ་ཡིས།།
དེ་ནི་དེ་ཡི་མོད་ལ་དོར།།  །།
ཞེས་གསུངས་ཏེ། ཁྱིམ་མེས་ཚིག་པ་ན་བུད་ཤིང་བསྣན་པར་བྱ་བ་མ་ཡིན་གྱི། ཡོ་བྱད་འཚིག་པར་དོགས་པས་གང་
ལ་མཆེད་པའི་རྩྭ་སོགས་དོར་ཞིང་ས་དང་ཆུས་དགབ་པར་བྱ་བ་ཡིན་པ་དེ་བཞིན་དུ། རྒྱུད་ལ་ཞེ་སྡང་གི་མེ་འབར་བ་
ན་ཡང་ང་བདེན་གྱི་ཡུས་བསྣན་པར་མི་བྱ་ལ། བསོད་ནམས་འཚིག་པར་དོགས་པས་ཞེ་སྡང་སྐྱེས་མ་ཐག་ཏུ་རིག་པར་
བྱས་ལ་དང་དུ་མི་བླང་བར་འདོར་ཞིང་བྱམས་སོགས་ཀྱི་སས་དགབ་ཅིང་དེ་ཁོ་ན་ཉིད་ཤེས་པའི་ཆུས་བསད་པར་བྱའོ།
གཉིས་པ་སྡུག་བསྔལ་ལས་ལྡོག་པ་ནི།

 
   

གསད་བྱའི་མི་ཞིག་ལག་བཅད་དེ། །
གལ་ཏེ་ཐར་ན་ཅིས་མ་ལེགས། །
གལ་ཏེ་མི་ཡི་སྡུག་བསྔལ་གྱིས། །
དམྱལ་བ་བྲལ་ན་ཅིས་མ་ལེགས།།  །།
ད་ལྟའི་སྡུག་བསྔལ་འདི་ཙམ་ལའང་།།
བདག་གིས་བཟོད་པར་མི་ནུས་ན། །
དེས་ན་དམྱལ་བའི་སྡུག་བསྔལ་རྒྱུ། །
ཁྲོ་བ་ཅིས་ཏེ་བཟློག་མི་བྱེད།།  །།
ཅེས་གསུངས་ཏེ། རྒྱལ་པོའི་ཁྲིམས་ཆེན་པོས་བསད་པར་བྱ་བ་ཞིག་ལག་པ་ཙམ་བཅད་ནས་ཐར་བར་གྱུར་ན་ཆེས་
ལེགས་པར་བྱེད་པ་བཞིན་དུ་ད་ལྟའི་མིའི་སྡུག་བསྔལ་འདི་ཙམ་ཞིག་གིས་ཕྱིས་ངན་སོང་གི་སྡུག་བསྔལ་ཡུན་རིང་
མྱོང་བར་འགྱུར་བ་རྣམས་བྲལ་བར་གྱུར་ན་ཅིའི་ཕྱིར་མ་ལེགས་ཏེ། ཐེག་ཆེན་གྱི་མདོ་དུ་མར་འཇིག་རྟེན་གྱི་ཁམས་
གཞན་གྱི་དེ་བཞིན་གཤེགས་པ་རྣམས་ཀྱིས་ཞིང་འདིའི་བསྔགས་པ་བརྗོད་པ་ན། སངས་རྒྱས་ཀྱི་ཞིང་དག་པ་རྣམས་
སུ་བསྐལ་པ་མཐའ་ཡས་པར་ཕ་རོལ་ཏུ་ཕྱིན་པ་བཅུ་ལ་སྤྱད་པ་བས་འཇིག་རྟེན་གྱི་ཁམས་མི་མཇེད་དེར་སྔ་དྲོ་གཅིག་
བྱམས་པ་ལ་གནས་པ་ཆེས་བསོད་ནམས་རྨད་དུ་བྱུང་ལ། བསྐལ་པ་དུ་མར་ངན་སོང་གི་གནས་མྱོང་འགྱུར་རྣམས་
ཀྱང་སྔ་དྲོ་གཅིག་ཀླད་པ་ན་བས་བྱང་བར་བྱེད་དོ། །ཞེས་བྱུང་ཞིང༌། རྡོ་རྗེ་གཅོད་པར། ཤེས་རབ་ཀྱི་ཕ་རོལ་ཏུ་ཕྱིན་
པ་ལ་སྤྱོད་པའི་བྱང་ཆུབ་སེམས་དཔའ་དེ་ནི་མནར་བར་འགྱུར། ཤིན་ཏུ་མནར་བར་འགྱུར་ཏེ། དེ་ནི་ཚེ་རབས་ཕྱི་མའི་
རྣམ་སྨིན་ངན་པ་ཐམས་ཅད་ཚེ་འདིར་འདྲེན་པའི་སླད་དུའོ། །ཞེས་གསུངས་པ་ལྟར། ད་ལྟའི་སྡུག་བསྔལ་ཕྲ་མོས་ཀྱང་
རྣམ་སྨིན་ཆེན་པོ་རྣམས་ཀྱང་སྦྱོང་བར་བྱེད་པའི་ཕྱིར་རོ།
གསུམ་པ་དོན་འགྲུབ་པ་ནི།
འདོད་པའི་དོན་དུ་སྲེག་ལ་སོགས།
དམྱལ་བ་སྟོང་ཕྲག་མྱོང་གྱུར་ཀྱང་།
བདག་གིས་རང་གི་དོན་དང་ནི། །
གཞན་གྱི་དོན་ཡང་མ་བྱས་སོ།།  །།
འདི་ནི་དེ་ཙམ་གནོད་མིན་ལ། །


དོན་ཆེན་དག་ཀྱང་འགྲུབ་འགྱུར་བས། །
འགྲོ་བའི་གནོད་སེལ་སྡུག་བསྔལ་ལ། །
དགའ་བ་འབའ་ཞིག་འདིར་བྱ་རིགས།།  །།
ཞེས་གསུངས་ཏེ། ཐོག་མ་མེད་པ་ནས་རྙེད་བཀུར་ལ་སོགས་པ་འདོད་པ་ངན་ངོན་སྣ་རེའི་ཆེད་དུ་ཡང་མི་བྱ་བ་མེད་
པའི་སྡིག་པའི་ལས་བྱས་ཏེ། དེའི་འབྲས་བུས་དམྱལ་བའི་སྡུག་བསྔལ་བགྲང་དུ་མེད་པ་མྱོང་མོད་ཀྱི་རང་སྡུག་བསྔལ་
བ་ཁོ་ན་ཙམ་ལས་རང་གཞན་སུ་ལ་ཡང་མ་ཕན་ནོ། །ད་ལྟའི་སྡུག་བསྔལ་དང་བརྙས་སོགས་འདི་ནི་དམྱལ་བའི་སྡུག་
བསྔལ་ཙམ་གྱི་གནོད་པ་ཡང་མིན་པས་བཟོད་པར་ཡང་སླ་ཞིང་བཟོད་པར་བྱས་ན་དོན་ཆེན་པོ་བླ་ན་མེད་པའི་བྱང་
ཆུབ་ཀྱི་བར་དུ་ཡང་འགྲུབ་པར་འགྱུར་བས་ན། བཟོད་པའི་རྐྱེན་དུ་གྱུར་པའི་སྡུག་བསྔལ་དང་བརྙས་སོགས་ལ་བདག་
གིས་རྙེད་པའི་མཆོག་རྙེད་པ་ལྟར་དགའ་བ་ཁོ་ན་བྱ་བར་རིགས་སོ། །
དེ་ལྟར་བདག་དང་བདག་གི་བ་ལ་གནོད་པ་ལ་བཟོད་པ་བསྟན་ནས། གསུམ་པ་དགྲ་ལ་ལེགས་པ་བྱེད་པ་ལ་བཟོད་པ་
སྒོམ་ཚུལ་གསུམ་ནི། དགྲ་ལ་བསྟོད་གྲགས་བྱུང་བ་ལ་མི་བཟོད་པ་སྤང་བ་གཉིས། དགྲ་ལ་བདེ་བ་སྒྲུབ་པ་ལ་མི་བཟོད་
པ་སྤང་བ། དགྲ་ལ་རྙེད་པ་སྒྲུབ་པ་ལ་མི་བཟོད་པ་སྤང་བ་གཉིས་སོ། །དང་པོ་ལའང་གཉིས་ལས། དང་པོ་རང་གིས་
གཞན་ལ་བསྟོད་ན་བདེ་བ་འཐོབ་པར་བསྟན་པ་ནི།
གཞན་གྱིས་ཡོན་ཏན་ལྡན་བསྟོད་ནས། །
གལ་ཏེ་དགའ་བའི་བདེ་འཐོབ་ན། །
ཡིད་ཁྱོད་ཀྱང་ནི་དེ་བསྟོད་ནས། །
ཅི་ཕྱིར་དེ་ལྟར་དགའ་མི་བྱེད།།  །།
ཁྱོད་ཀྱི་དགའ་བའི་བདེ་བ་འདི། །
བདེ་འབྱུང་ཁ་ན་མ་ཐོ་མེད། །
ཡོན་ཏན་ལྡན་པ་རྣམས་ཀྱིས་གནང་།
གཞན་སྡུད་པ་ཡི་མཆོག་ཀྱང་ཡིན།། །།ཞེས་པ་དང་།
གཉིས་པ་གཞན་གྱི་ཡོན་ཏན་ལ་བསྟོད་པ་མི་བཟོད་ན་བདག་ཉིད་ལ་སྡུག་བསྔལ་འབྱུང་བར་བསྟན་པ་ནི།


 

གཞན་ཡང་དེ་ལྟར་བདེ་འགྱུར་ཞེས། །
གལ་ཏེ་ཁྱོད་བདེ་འདི་མི་འདོད། །
གླ་རྔན་བྱིན་སོགས་སྤངས་པའི་ཕྱིར།།
མཐོང་དང་མ་མཐོང་ཉམས་པར་འགྱུར།། །།
རང་གི་ཡོན་ཏན་བརྗོད་པའི་ཚེ། །
གཞན་ལའང་བདེ་བ་འདོད་པར་བྱེད། །
གཞན་གྱི་ཡོན་ཏན་བརྗོད་པའི་ཚེ། །
རང་ལའང་བདེ་བ་འདོད་མི་བྱེད།།  །།
ཅེས་གསུངས་ཏེ། དེ་ཡང་བདག་གིས་མི་མཛའ་བ་དགྲར་བཟུང་བ་ཡོན་ཏན་དང་ལྡན་པ་ཞིག་ལ་སྐྱེ་བོ་ཡོན་ཏན་ཤེས་
པ་གཞན་ཞིག་གིས་དེའི་ཡོན་ཏན་ཇི་ལྟ་བས་བསྟོད་པ་ན་བསྟོད་ཡུལ་དེ་དགའ་བའི་བདེ་བ་འཐོབ་ཅིང་དེ་གཉིས་མཛའ་
བོར་འགྱུར་རོ། །
དེ་ལ་སེམས་ཁྱོད་ཁྲོ་བར་མི་རིགས་ཏེ་ཁྲོ་བས་ནི་ཁྲོ་བ་པོ་སྡུག་བསྔལ་བ་ཁོ་ནར་ཟད་པས་ན་ཁྲོ་བར་མི་བྱ་བར་
ཡིད་ཁྱོད་ཉིད་ཀྱང་དགྲ་བོ་ཡོན་ཏན་དང་ལྡན་པ་དེའི་ཡོན་ཏན་ཚུལ་བཞིན་བསྟོད་པར་གྱིས་ཤིག་དང་། དེས་རང་གི་ཁྲོ་
བའི་མེ་ཞི་ཞིང་དགྲ་བོ་དེ་ཡང་དགའ་བ་འཐོབ་པས་བདག་དང་མཛའ་བོར་འགྱུར་བས་ན་ཅིའི་ཕྱིར་གཉི་ག་དགའ་བ་དེ་
ཅིས་མི་བྱེད། དེ་ལྟར་བྱས་པས་ཁྱོད་ཀྱི་རྒྱུད་ལ་ཐོབ་པའི་དགའ་བདེ་འདི་ནི་བདེ་བ་མང་དུ་འབྱུང་བའི་གནས་ཀྱང་ཡིན་
ལ།
ཁ་ན་མ་ཐོ་བ་མེད་པའི་བདེ་བ་ཡང་ཡིན་ཏེ། ཡོན་ཏན་དང་ལྡན་པའི་སངས་རྒྱས་རྣམས་ཀྱིས་ཀྱང་ཁྲོ་བ་ཞི་བ་
ལས་བྱུང་བའི་བདེ་བ་འདི་ནི་བསྟེན་པར་གནང་ལ། འདིས་ཕ་རོལ་གྱི་ཁྲོ་བ་ཡང་ཞི་བར་བྱེད་པའི་ཕྱིར། སེམས་ཅན་
གཞན་ཆོས་ཀྱིས་སྡུད་པའི་མཆོག་ཏུའང་འདི་འགྱུར་བ་ཡིན་ནོ། །
དེ་ལྟར་གཞན་དང་ཡང་གི་སྒྲས་རང་ཡང་སྟེ་གཉི་ག་དེ་ལྟ་བུར་རྩོད་པ་མེད་ཅིང་ཁོན་ཞི་བའི་བདེ་བ་འཐོབ་པར་
འགྱུར་རོ། །ཞེས་བསྟན་ཡང་ད་དུང་སེམས་ཁྱོད་དགྲའི་ཡིད་བདེ་ཞིང་རང་ཡང་ཁྲོ་བ་ཞི་བས་བདེ་བ་འདི་མི་འདོད་ན་
ནི་སྔར་སེམས་ཁྱོད་ཀྱི་རྟེན་དུ་གྱུར་པའི་ལུས་འདི་ལ་དག་པའི་དོན་དུ་ཟས་གོས་ཀྱི་གླ་རྔན་ཙམ་བྱིན་ནས་གསོས་མོད་
ཀྱི་སེམས་ཁྱོད་དེ་ལྟར་མ་རུངས་པར་བྱེད་ན། ད་ནི་ཁྱོད་ཆད་པ་བྱ་བའི་འོས་ཡིན་པའི་ཕྱིར། ཁྱོད་གང་ལ་བསྟེན་པའི་
ལུས་འདི་ལ་གླ་རྔན་གྱི་ཟས་གོས་མི་སྟེར་བས་ན་མཐོང་བའི་ཆོས་འདི་ལ་ཡང་སེམས་ཁྱོད་བཀྲེས་སྐོམ་དང་འཁྱགས་
པས་སྡུག་བསྔལ་བར་འགྱུར་ལ། མ་མཐོང་བའི་ཆོས་ཚེ་ཕྱི་མ་ལ་ནི་སེམས་ཁྱོད་ཞེ་སྡང་གི་འབྲས་བུས་དམྱལ་བར་
སྐྱེས་ཏེ་སྡུག་བསྔལ་མི་བཟད་པ་མྱོང་བའི་ཕྱིར། སེམས་ཁྱོད་འདི་ཕྱི་ཐམས་ཅད་དུ་ཉམས་པར་འགྱུར་རོ། །ཞེས་


འཇིགས་པའི་གནས་བསྟན་ཏོ། །
དེ་ལྟ་མོད་ཀྱི་གཞན་ཞིག་གིས་རང་ཉིད་ཀྱི་ཡོན་ཏན་བརྗོད་པ་ན་ནི་སེམས་ཁྱོད་དགའ་ཞིང་མགུ་བས་བདག་གི་
ཡོན་ཏན་ལ་བསྟོད་པ་པོ་བདེ་བར་གྱུར་ཅིག་སྙམ་ནས་གཞན་ལ་ཡང་བདེ་བ་འདོད་པར་བྱེད་ལ། སྐྱེ་བོ་གཞན་གྱིས་
དགྲ་ལ་སོགས་པ་གཞན་གྱི་ཡོན་ཏན་བརྗོད་པ་ན་ནི་གཞན་ལ་བསྟོད་པ་དེ་མི་བཟོད་པས་སེམས་ཁྱོད་ཁྲོ་ཞིང་འཁྲུག་
པས་འཕྲལ་དུ་སྡུག་བསྔལ་བ་དང་། ཕྱི་མར་དེའི་འབྲས་བུས་དམྱལ་བར་འཕེན་པའི་ཕྱིར་ན་རང་ལའང་བདེ་བ་འདོད་
པར་མི་བྱེད་པ་འདི་ཅིའི་ཐ་ཚིག་ཅེས་རང་ཉིད་ལ་ཁྲེལ་བའི་ཚིག་གོ།
འདིར་འགྲེལ་པ་ཕལ་ཆེར་ན། བསྟོད་པས་གཞན་དགའ་བ་ལྟར་ཡིད་ཁྱོད་ཀྱང་དེ་བསྟོད་ནས་དགའ་བར་ཅིས་མི་
བྱེད། ཅེས་དང་། བྲན་གཡོག་ལ་གླ་རྔན་སྤངས་ན་བདེ་བ་མེད་པ་ལྟར་བདེ་བའི་རྒྱུ་ལས་ཉམས་སོ། །ཞེས་འབྲུ་གཉེར་
མོད་ཀྱང་འདི་ལྟར་མ་བཤད་ན་ད་དུང་རྒྱུ་མཚན་གཞན་ཁོང་ན་གནས་པས་དོན་དཔྱིས་ཕྱིན་གོ་བར་མི་ནུས་སོ།
གཉིས་པ་དགྲ་ལ་བདེ་བ་སྒྲུབ་པ་ལ་མི་བཟོད་པ་སྤང་བ་ནི།
སེམས་ཅན་ཐམས་ཅད་བདེར་འདོད་པས། །
བྱང་ཆུབ་ཏུ་ནི་སེམས་བསྐྱེད་ནས། །
སེམས་ཅན་རང་གིས་བདེ་རྙེད་ན། །
དེ་ཀོ་ཅི་སྟེ་ཁྲོ་བར་བྱེད།།  །།
ཅེས་གསུངས་ཏེ། དགྲ་བོ་བདེ་བ་ན་སེམས་ཁྱོད་ཞེ་སྡང་བར་མི་རིགས་ཏེ་ཁྱོད་ཀྱིས་སྔར་སེམས་ཅན་བདེ་བར་འདོད་
པས་བྱང་ཆུབ་ཏུ་ནི་སེམས་བསྐྱེད་པ་ཡིན་ན་དེ་སེམས་ཅན་དགྲ་བོ་ཁོ་རང་གིས་བདེ་བ་རྙེད་པ་ལ་སེམས་ལ། ཁྱོད་
ཀྭའི་ཞེས་བོས་ནས་ཅིའི་ཕྱིར་ཁྲོ་བར་བྱེད་དེ་དགྲ་བོ་དེ་སེམས་ཅན་གྱི་ནང་དུ་མ་འདུས་སམ་ཞེས་རང་ཉིད་ལ་དྲི་བའོ། །
གསུམ་པ་དགྲ་ལ་རྙེད་པ་སྒྲུབ་པ་ལ་མི་བཟོད་པ་སྤང་བ་གཉིས་ ལ་ཡང་གཉིས་ལས། ཚིགས་བཅད་སྔ་མའི་དོན་རྒྱུ་
མཚན་གྱིས་བསྟན་པ་ནི།
འཇིག་རྟེན་གསུམ་མཆོད་འཚང་རྒྱ་བར།
སེམས་ཅན་རྣམས་ནི་འདོད་ཅེ་ན། །
རྙེད་བཀུར་ངན་ངོན་ཙམ་མཐོང་ན། །
ཅི་ཕྱིར་དེ་ལ་གདུང་བར་བྱེད།།  །།

 

 

གསོ་བྱ་གང་ཞིག་ཁྱོད་གསོ་བ། །
ཁྱོད་ཉིད་ཀྱིས་ནི་སྦྱིན་བྱ་དེ། །
གཉེན་གྱིས་འཚོ་བ་རྙེད་གྱུར་ན། །
དགར་མི་འགྱུར་བར་སླར་ཁྲོའམ།།  །།
དེ་ཅི་འགྲོ་ལ་མི་འདོད་ན། །
དེ་ལ་བྱང་ཆུབ་འདོད་གང་ཡིན། །
གང་ཞིག་གཞན་འབྱོར་ཁྲོ་དེ་ལ། །
བྱང་ཆུབ་སེམས་ནི་ག་ལ་ཡོད།།  །།
ཅེས་གསུངས་ཏེ། དང་པོས་སངས་རྒྱས་སྦྱིན་པར་འདོད་ན་རྙེད་བཀུར་ལ་སེར་སྣ་བྱེད་པ་མི་རིགས་པར་བསྟན།
གཉིས་པས་བདག་གིས་གསོ་བར་བྱ་དགོས་ན་རང་གིས་འཚོ་བ་རྙེད་པ་ལ་ཁྲོ་མི་རིགས་པར་བསྟན། ཐ་མས་དོན་
བསྡུས་པའོ། །
གཉིས་པ་གཞན་ལ་མ་བྱིན་ཀྱང་སྦྱིན་བདག་གི་ཁྱིམ་ན་གནས་པའི་ཡོ་བྱད་ཀྱིས་བདག་ལ་མི་ཕན་པར་བསྟན་པ་ནི།
གལ་ཏེ་དེས་དེ་ལས་རྙེད་དམ། །
སྦྱིན་བདག་ཁྱིམ་དུ་གནས་གྱུར་ཀྱང་།
ཀུན་ཏུའང་དེ་ཁྱོད་ལ་མེད་ན། །
བྱིན་མ་བྱིན་རུང་དེས་ཅི་བྱ།།  །།
བསོད་ནམས་དང་ནི་དད་པའམ། །
རང་གི་ཡོན་ཏན་ཅིའི་ཕྱིར་འདོར། །
རྙེད་པར་འགྱུར་བ་མི་འཛིན་ལ། །
གང་ཞིག་ཁྲོ་བར་མི་བྱེད་སྨྲོས།།  །།
ཁྱོད་ནི་རང་གིས་སྡིག་བྱས་ལ། །
མྱ་ངན་མེད་པར་མ་ཟད་ཀྱི། །
བསོད་ནམས་བྱས་པ་གཞན་དག་དང་། །


ལྷན་ཅིག་འགྲན་པར་བྱེད་འདོད་དམ།།  །།
ཞེས་གསུངས་ཏེ། དང་པོས་དངོས་དང་། གཉིས་པས་ཁྲོ་ན་རང་ཉིད་ལ་ཁྲོ་བར་རིགས་པ་དང་། གསུམ་པས་བསོད་
ནམས་ལྡན་པ་ལ་འགྲན་མི་རིགས་པར་བསྟན་ཏོ། །
དེ་ཡང་བདག་གིས་སེམས་ཅན་རྣམས་སངས་རྒྱས་ལ་དགོད་པར་ཁས་བླངས་ཀྱི་བདེ་བ་གཞན་ལ་མ་ཡིན་ནོ་
ཞེ་ན། དེ་ཉིད་ཀྱི་ཕྱིར་སངས་རྒྱས་ཀྱང་སྟེར་བར་ཁས་བླངས་ནས་འཕྲལ་གྱི་རྙེད་བཀུར་ངན་ངོན་ཙམ་ཞིག་ཁོ་རང་ཉིད་
ཀྱིས་རྙེད་ན་དེ་ལ་ཅིའི་ཕྱིར་ཁྲོ། ཅིའི་ཕྱིར་རྙེད་བཀུར་ངན་ངོན་ཏུ་བརྗོད་ཅེ་ན། ལྷ་དང་ཀླུ་དང་མིའམ་ཅི་ལ་སོགས་པའི་
འཚོ་བ་ནི་རང་བཞིན་གྱིས་གྲུབ་པའི་བདུད་རྩི་རོ་བརྒྱ་པ་གཙང་ཞིང་དག་པ་དང་བདུད་རྩིའི་འབྲས་བུ་ཁྱད་པར་ཅན་
དང་དཔག་བསམ་གྱི་ཤིང་ལས་བྱུང་བའི་གོས་རྩོལ་བ་ལས་བྱུང་བ་མ་ཡིན་པ་སྲབ་ཅིང་འཇམ་པ་དུས་དང་མཐུན་པའི་
རེག་བྱ་ཅན་ཡིན་ལ། དེ་དག་ལ་བལྟོས་ཏེ་མིའི་འཚོ་བ་ནི་ཡ་ང་ཞིང་མི་གཙང་བ་སྟེ་མང་ཞིག་ནི་སྲོག་ཆགས་ལ་གནོད་
པ་བྱས་པ་ལས་བྱུང་བ་ཤ་ཁྲག་ལ་སོགས་པ་འཇིགས་སུ་རུང་བའི་གནས་ཡིན་ལ། འོ་མ་དང་མར་ལ་སོགས་པ་ཡང་
སྲོག་ཆགས་ཀྱི་དྲི་མའི་ཁམས་འདུས་པའི་སྙིང་པོར་ཟད་ལ། འབྲུ་རྣམས་ཀྱང་མི་གཙང་བའི་ལྗན་ལྗིན་ཁོ་ནས་བསྐྱེད་པ་
མི་རྣམས་ཀྱིས་རྩོལ་བ་ཆེན་པོས་ཕུབ་མ་དང་ཕྲལ་ཞིང་སླར་རྔོད་འཐག་ཏུ་བྱས་པ་སོགས་རེ་རེའང་རྩོལ་བ་མཐའ་པས་
བསྒྲུབས་པར་ཟད་པའི་ཕྱིར་དང༌། གོས་ཀྱང་སྲད་བུ་ཕྲ་མོ་ནས་བཀལ་ཞིང་ཐགས་དང༌། ཆགས་སུ་བྱས་པ་སོགས་
དཀའ་བ་མཐའ་ཡས་པས་བསྒྲུབས་མོད་ཀྱང་རང་བཞིན་གྱིས་གྲུབ་པ་དེ་དག་གི་ཆར་ཡང་ཉེ་བ་མ་ཡིན་པའི་ཕྱིར་རོ། །
འདིར་འགྲེལ་ཆེན་ལས་ནི། འཇིག་རྟེན་གསུམ་མཆོད་འཚང་རྒྱ་བར། །སེམས་ཅན་རྣམས་འདོད་ལོ་ཞེ་ན། །ཞེས་
གཞུང་བཏོན་ནས་ཁྱོད་རྙེད་བཀུར་ངན་ངོན་ལ་ཕྲག་དོག་འདི་འདྲ་ན་ཁྱོད་ཀྱི་སངས་རྒྱས་སྦྱིན་པ་དེའང་ཅི་འདྲའམ་
ཞེས་ལོའི་སྒྲས་མ་མགུ་བར་སྟོན་པར་བཤད་དོ། །
དེས་ན་བྱང་ཆུབ་སེམས་དཔས་སེམས་ཅན་ཐམས་ཅད་བདེ་བ་ཐམས་ཅད་ལ་དགོད་པར་བྱ་བར་ཐམས་ཅང
ཕ་མ་ལྟར་ཁས་བླངས་པ་ཡིན་པས་འགྲོ་བ་འདི་དག་བྱང་ཆུབ་སེམས་དཔའ་བདག་རང་གིས་གསོ་དགོས་པ་ཡང་ཡིན་
ན་ཁོང་རང་སོ་སོས་འཚོ་བ་རྙེད་པ་ལ་ཅིའི་ཕྱིར་ཁྲོ།
དེས་ན་བུས་རྙེད་པ་ཁྱད་པར་ཅན་ཐོབ་ན་ཕ་མ་ཆེས་དགའ་བ་ལྟར་སེམས་ཅན་རྣམས་རྙེད་བཀུར་དང་ལྡན་པ་ན་
བྱང་ཆུབ་སེམས་དཔའ་ཤིན་ཏུ་དགའ་བར་རིགས་པའི་དོན་ཏེ། སེམས་ཅན་རང་གིས་རྙེད་པའི་རྙེད་པ་དང་བཀུར་སྟི་
ཙམ་ཡང་བདག་གི་བློས་མི་ཐོངས་ཤིང་སེར་སྣ་བྱེད་ན་བདེ་བ་ཐམས་ཅད་ཀྱི་མཐར་ཐུག་བྱང་ཆུབ་སྦྱིན་པར་ལྟ་ག་ལ་
བྱེད།
དེས་ན་གཞན་འབྱོར་བས་ཡིད་མི་བདེ་ཞིང་ཁྲོ་བ་དེ་ལ་ནི་ཉན་ཐོས་ཀྱི་དགེ་སྦྱོང་གི་ཆོས་ཀྱང་མེད་ན་བྱང་ཆུབ་
ཀྱི་སེམས་ལྟ་ག་ལ་ཡོད་པའི་དོན་ཏོ། །

 གལ་ཏེ་དེས་བདག་གི་སྦྱིན་བདག་ལས་རྙེད་པ་བླངས་པས་བདག་གི་རྙེད་པ་ཆུང་ངུར་བྱས་སོ་ཞེ་ན། དེ་ལ་བྱིན་
ནམ་མ་བྱིན་ཡང་རུང་སྟེ་སྦྱིན་བདག་གི་ཁྱིམ་ན་གནས་པ་དེ་ནི་ཁྱོད་དབང་བ་མ་ཡིན་ན་ཁྱི་ལྟར་རང་མི་དབང་བའི་
བདོག་པ་བསྲུངས་ནས་ཅི་ཞིག་བྱ། དེ་ལྟ་མོད་ཀྱི་ཆོས་བཞིན་གྱི་རྙེད་པ་རྣམས་ནི་རང་གི་ཕྲག་དོག་མེད་པའི་བློ་དང་།
བསོད་ནམས་དང་། དད་པ་དང་། བྱམས་པ་ལ་སོགས་པའི་རྒྱུ་ལས་འབྱུང་བ་ཡིན་ན་རྙེད་པ་ལ་ཞེན་པས་རྙེད་པའི་རྒྱུ་
རང་གི་ཡོན་ཏན་དེ་དག་འདོར་བ་ནི་ཆེས་མི་རིགས་པས་གལ་ཏེ་རྙེད་པ་ལ་ཞེན་ནས་ཁྲོ་ན་རྙེད་པའི་རྒྱུ་ཡོན་ཏན་འདོད་
པའི་རང་གི་སེམས་འདི་ལ་ཁྲོ་བར་རིགས་སོ། །
དེས་ན་རང་གིས་ཁྲོ་བའི་སྡིག་པ་བསྐྱེད་པ་ལ་མྱ་ངན་མེད་ཀྱི་སྟེང་དུ་བསོད་ནམས་དང་ལྡན་པ་གཞན་དག་ལ་
འགྲན་པར་བྱེད་པ་ནི་ཆེས་མི་རིགས་ཏེ། བསོད་ནམས་ཆེན་པོ་ཅན་རྣམས་ལ་འགྲན་སེམས་སུ་བྱེད་པ་ནི་ཕྱེ་མ་ལེབ་
མར་མེ་ལ་འགྲན་པ་ལྟར་རང་གི་དགེ་བ་ཟད་པར་བྱེད་པའི་ཕྱིར་རོ། །
བམ་པོ་གཉིས་པ་ཞེས་བྱ་བ་ནི། ད་ལྟ་སྤྱོད་འཇུག་གི་བོད་དཔེ་མཐོང་བ་རྣམས་ན་གཞུང་གི་ཐོག་མར་བམ་པོ་
དང་པོ་ཞེས་པ་མི་སྣང་ཡང་། འདིར་བམ་པོ་གཉིས་པ་བཤད་པའི་ཕྱིར་ངེས་པར་འཐོབ་སྟེ། དེ་ཡང་རྩྭའི་ཆུན་པོ་ལ་ཕོན་
དང་བམ་པོར་བརྗོད་པ་ལྟར་གཞུང་ལ་ལྷག་ཆད་སྤང་བའི་ཕྱིར། བོད་དུ་བསྒྱུར་དུས་ལོ་པཎ་གྱིས་བམ་མཚམས་བཀོད་
པ་ཡིན་ལ། བམ་པོ་ཆེ་ཚད་ཤློ་ཀ་ལྔ་བརྒྱ་དང༌། འབྲིང་སྟོང་གི་སུམ་ཆ་དང༌། ཐ་མ་ཤློ་ཀ་ཉི་ཤུ་རྩ་ལྔ་ལ་བཞག་པ་ལས་
འདིར་ཤློ་ཀ་སྟོང་ང་ལ་བམ་པོ་གཉིས་སུ་བྱས་པའི་ཕྱིར། བམ་ཚད་ཆེ་བ་ཡིན་ལ། འདི་ཡན་གྱི་བམ་པོ་དང་པོ་རྫོགས་
ནས་འདི་ནས་བམ་པོ་གཉིས་པ་འཆད་པ་ནི་ཞེས་བྱ་བའི་དོན་ཏོ། །
དྲུག་པ་འདོད་པའི་གེགས་བྱེད་པ་ལ་བཟོད་པ་སྒོམ་པ་ལ་གཉིས། དགྲ་ལ་གནོད་པའི་གེགས་བྱེད་པ་ལ་བཟོད་པར་
བསྟན་པ་དང་། བདག་དང་བདག་གི་ཕྱོགས་ལ་ལེགས་པ་འགྲུབ་པའི་བར་ཆད་བྱེད་པ་ལ་བཟོད་པར་བསྟན་པའོ། །དང་
པོ་དགྲ་ལ་གནོད་པའི་གེགས་བྱེད་པ་ལ་བཟོད་པར་བསྟན་པ་ནི།
གལ་ཏེ་དགྲ་ཞིག་མི་དགའ་ནའང་། །
དེ་ལ་ཁྱོད་དགར་ཅི་ཞིག་ཡོད།
ཁྱོད་ཀྱི་ཡིད་སྨོན་ཙམ་གྱིས་ནི། །
དེ་ལ་གནོད་པའི་རྒྱུར་མི་འགྱུར།།  །།
ཁྱོད་ཀྱི་འདོད་པ་སྡུག་བསྔལ་དེ། །
གྲུབ་ནའང་ཁྱོད་དགར་ཅི་ཞིག་ཡོད། །
གལ་ཏེ་འཚེངས་པར་འགྱུར་ཞེ་ན། །


དེ་ལས་ཕུང་བའང་གཞན་ཅི་ཡོད།།  །།
ཉོན་མོངས་ཉ་པས་བཏབ་པ་ཡི། །
མཆིལ་བ་འདི་ནི་མི་བཟད་གཟེ། །
དེས་བཟུང་སེམས་དམྱལ་བུམ་པར་ཡང་། །
དམྱལ་བའི་བསྲུང་མས་བདག་འཚེད་ངེས།།  །།
ཞེས་གསུངས་ཏེ། དགྲ་བོ་ལ་གནོད་པ་བྱུང་ན་དེ་མི་དགའ་ཞིང་སྡུག་བསྔལ་བར་འགྱུར་བ་དེ་ལ་ཡང་སེམས་ཁྱོད་
དགའ་བར་མི་རིགས་ཏེ། ངན་སོང་བ་རྣམས་ཀྱིས་སྡུག་བསྔལ་མྱོང་བས་ལྷ་མི་ལ་མི་ཕན་པ་ལྟར་དགྲ་སྡུག་བསྔལ་བས་
ཁྱོད་ཀྱི་ལུས་སེམས་གང་ལ་ཡང་མི་ཕན་པའི་ཕྱིར།
གལ་ཏེ་དགྲ་ལ་སྡུག་བསྔལ་མ་བྱུང་ན་ནི་སེམས་ཁྱོད་ཀྱིས་དགྲ་བོ་སྡུག་བསྔལ་ན་ཅི་མ་རུང་སྙམ་པའི་བློ་ཡིད་
སྨོན་ཙམ་དེས་ནི་དགྲ་ལ་གནོད་པར་མི་འགྱུར་གྱི་རང་ཉིད་ཀྱི་ཡིད་མི་བདེ་བར་ཟད་དོ། །གལ་ཏེ་དགྲ་ལ་སྡུག་བསྔལ་དེ་
གྲུབ་ན་ཡང་ཁྱོད་དགའ་བར་བྱར་ཅི་ཡོད་དེ་བཤད་མ་ཐག་པའི་བདག་ལ་མི་ཕན་པ་ཉིད་ཀྱི་ཕྱིར།
གལ་ཏེ་སེམས་ཀྱི་འདོད་པ་གྲུབ་པས་འཚེངས་སོ་ཞེ་ན། གཞན་སྡུག་བསྔལ་བས་རང་དགའ་བ་སྐྱེ་ན་དེ་ལས་
ཕུང་བ་གཞན་ཅི་ཡོད་དེ་བློ་དེ་འཛིན་པ་ནི་བྱང་སེམས་ལྟ་ཅི་སྨོས་ཉན་ཐོས་པར་ཡང་ག་ལ་ཆུད། གཞན་ལ་གནོད་པར་
སེམས་པའི་ཉོན་མོངས་པ་ཉ་པ་ལྟ་བུས་བཏབ་པའི་སྡིག་པའི་མཆིལ་པ་སྟེ་ཉ་འདྲེན་པའི་ལྕགས་ཀྱུ་ཟས་ཅན་དང་འདྲ་བ་
ཤིན་ཏུ་རྣོ་ཞིང་གཟེ་བ་གང་ལ་བཏབ་ན་འཆོར་མི་སྲིད་པ་འདིས་སེམས་ཉ་ལྟར་ཚུལ་བཞིན་མ་ཡིན་པ་ཡིད་ལ་བྱེད་པའི་
ཆུ་བོའི་ནང་ན་ཀུན་ནས་འགྲེ་བ་ཁྱོད་བཟུང་སྟེ་དམྱལ་བ་ཆེན་པོའི་བུམ་པར་ཁྲོ་ཆུ་ཁོལ་མའི་ནང་དུ་འཚེད་པར་གདོན་
མི་ཟ་བས་ན་ད་ལྟ་ནས་དེའི་རྒྱུ་གཞན་གནོད་ཀྱི་བསམ་སྦྱོར་ཐོངས་ཤིག་པའོ། །
འདི་ལ་དཀའ་འགྲེལ་དུ། ཡུལ་གྱིས་རང་ལ་མི་ཕན་པ་དང་། ཡུལ་ཅན་གྱིས་གཞན་ལ་མི་གནོད་པ་དང་། ཡུལ་
ཅན་གྱིས་རང་ལ་གནོད་པ་ཞེས་གསུམ་དུ་ཕྱེ་ནས་རྐང་པ་གཉིས་རེ་དང་ཚིགས་བཅད་གཅིག་གིས་བསྟན་པར་བཤད་
དོ། །
དགེ་བའི་ལྷས་ནི། གལ་ཏེ་འཚེངས་པར་འགྱུར་ཞེ་ན། །དེ་ལྟར་བདེ་བའམ་གཞན་ཡང་རུང་། །དེ་ལས་ཕུང་བ་
གཞན་ཅི་ཡོད། །དེའི་སྡུག་བསྔལ་ཡོད་ན་བདེ་བའམ་དོན་གཞན་དུ་འགྱུར་ན་ངེས་པར་དོན་མེད་པ་ཆེན་པོར་འགྱུར་རོ་
ཞེས་པའི་ཐ་ཚིག་གོ །ཅིའི་ཕྱིར་ཞེ་ན། ཉོན་མོངས་ཞེས་བྱ་བ་ལ་སོགས་སྨོས་ཏེ་ཅེས་གཞུང་ཚིག་རྐང་པ་གཅིག་ལྷག་
པོར་བཤད་དོ། །
གཉིས་པ་བདག་དང་བདག་གི་ཕྱོགས་ལ་ལེགས་པ་འགྲུབ་པའི་བར་ཆད་བྱེད་པ་ལ་བཟོད་པར་བསྟན་པ་ ལ་

 
  

 

ཡང་། འཇིག་རྟེན་གྱི་ཆོས་ཀྱི་གེགས་བྱེད་པ་ལ་སྒོམ་པ་དང་། བསོད་ནམས་ཀྱི་གེགས་བྱེད་པ་ལ་སྒོམ་པའོ། །དང་པོ་
འཇིག་རྟེན་གྱི་ཆོས་ཀྱི་གེགས་བྱེད་པ་ལ་སྒོམ་པ་ལ་ཡང༌། བདག་གི་བསྟོད་གྲགས་འཇིག་པ་ལ་གནོད་པར་མི་ལྟ་
བ་དང་། བསྟོད་གྲགས་འགོག་པ་ནི་ཕན་འདོགས་ཀྱི་དམ་པར་བསྟན་པའོ། །དང་པོ་བདག་གི་བསྟོད་གྲགས་འཇིག་པ་
ལ་གནོད་པར་མི་ལྟ་བ་ནི།
བསྟོད་དང་གྲགས་དང་རིམ་གྲོ་ནི། །
བསོད་ནམས་མི་འགྱུར་ཚེར་མི་འགྱུར། །
བདག་སྟོབས་མི་འགྱུར་ནད་མེད་མིན། །
ལུས་བདེ་བར་ཡང་མི་འགྱུར་རོ།།  །།
བདག་ནི་རང་དོན་ཤེས་གྱུར་ན། །
དེ་ལ་རང་དོན་ཅི་ཞིག་ཡོད།
ཡིད་བདེ་འབའ་ཞིག་འདོད་ན་ནི། །
རྒྱན་སོགས་ཆང་ཡང་བསྟེན་དགོས་སོ།།  །།
གྲགས་པའི་ཕྱིར་ནི་ནོར་ཤོར་ཞིང་། །
བདག་ཉིད་ཀྱང་ནི་གསོད་བྱེད་ན། །
ཚིག་འབྲུ་རྣམས་ཀྱིས་ཅི་ཞིག་བྱ། །
ཤི་ནས་དེས་ཀོ་སུ་ལ་བདེ།།  །།
བྱེ་མའི་ཁང་བུ་རྡིབ་གྱུར་ན། །
བྱིས་པ་རྣམས་ནི་ག་ཆད་ངུ་། །
དེ་བཞིན་བསྟོད་དང་གྲགས་ཉམས་ན། །
རང་གི་སེམས་ནི་བྱིས་པ་བཞིན།།  །།
རེ་ཞིག་སྒྲ་ལ་སེམས་མེད་ཕྱིར། །
བདག་ལ་བསྟོད་སེམས་ཡོང་མི་སྲིད།།
བདག་ལ་གཞན་དགའ་ཞེས་གྲག་པ།།
དེ་ནི་དགའ་བའི་རྒྱུ་ཡིན་གྲང་།།  །།

གཞན་ནམ་ཡང་ན་བདག་ལའང་རུང་། 
གཞན་དགའས་བདག་ལ་ཅི་ཞིག་ཕན། །
དགའ་བདེ་དེ་ནི་དེ་ཉིད་ཀྱི། །
བདག་གིས་དེ་ལས་ཤས་མི་འཐོབ།།  །།
དེ་བདེ་བ་ཡིས་བདག་བདེ་ན། །
ཀུན་ལའང་དེ་བཞིན་བྱ་དགོས་ན། །
ཇི་ལྟར་གཞན་ལ་དགའ་བ་ཡིས། །
བདེ་བར་གྱུར་ན་བདག་མི་བདེ།།  །།
དེ་བས་བདག་ནི་བསྟོད་དོ་ཞེས། །
རང་གིས་དགའ་བ་སྐྱེ་འགྱུར་པ།།
དེ་ཡང་དེ་ལྟར་མི་འཐད་པས། །
བྱིས་པའི་སྤྱོད་པ་ཁོ་ནར་ཟད།།  །།
ཅེས་གསུངས་ཏེ། དང་པོ་གཉིས་ཀྱིས་བསྟོད་སོགས་ནི་བདག་གི་བདེ་བའི་རྒྱུ་མ་ཡིན་པར་བསྟན། དེ་ནས་གཉིས་ཀྱིས་
བསྟོད་གྲགས་ལ་ཆགས་པའི་ཉེས་པ་བསྟན། དེ་ནས་ཚིགས་བཅད་གསུམ་གྱིས་རྣམ་པར་བརྟགས་ཏེ་བསྟོད་གྲགས་ལ་
ཆགས་བྱ་མ་ཡིན་པར་བསྟན། ཐ་མས་དོན་བསྡུས་པའོ། །
དེ་ཡང་གལ་ཏེ་བསྟོད་པའམ་གྲགས་པ་བསྒྲགས་པ་ན་དེས་བདག་གི་ནད་ཞི་བའམ། ཚེ་འཕེལ་བའམ། བསོད་
ནམས་རྒྱས་པ་ཞིག་ཏུ་འགྱུར་ན་སྐྱེ་བོ་གཉུག་མར་གནས་པ་རྣམས་ལ་ཡང་བདག་གི་ཡོ་བྱད་ཅི་བདོག་པ་བྱིན་ཏེ་
བསྟོད་གྲགས་སྒྲོག་ཏུ་འཇུག་པར་འོས་མོད་ཀྱང་། བསྟོད་གྲགས་དེས་ནི་བདག་ལ་ཕན་པ་ཅིར་ཡང་མི་འགྱུར་རོ། །དེ་
ལྟ་མོད་ཀྱི་སེམས་ཁྱོད་ནི་སུ་ཡང་མ་ཡིན་པ་ཞིག་ལ་རང་དུ་ཞེན་ཅིང་འདི་ཁོ་ན་ཕུན་སུམ་ཚོགས་པའི་དོན་སྒྲུབ་པར་
འདོད་ན། ཅི་བསྟོད་གྲགས་ཚིག་ཙམ་པ་དེ་ལས་ཁྱོད་ཀྱི་རང་དོན་ཅི་ཞིག་འགྲུབ། གལ་ཏེ་ཚིག་ཙམ་པ་དེ་ལ་ཆགས་ན་
སྒྲ་ཙམ་ལ་ཡང་ཅིའི་ཕྱིར་མི་ཆགས་ཏེ། དེ་ལྟ་ན་ཆུ་སྒྲ་དང་རླུང་སྒྲ་ལ་ཡང་ཁྱོད་ཆགས་པར་གྱིས་ཤིག་པའོ། །
གལ་ཏེ་ལུས་ལ་བདེ་བ་སོགས་མི་འབྱུང་ཡང་བསྟོད་གྲགས་དེས་བདག་གི་ཡིད་བདེ་བར་འགྱུར་རོ་ཞེ་ན། མཐར་
ཉེས་པ་བསྐྱེད་པའི་འཕྲལ་གྱི་ཡིད་བདེ་བ་ཙམ་ཁོ་ན་སྒྲུབ་ན་ཆོ་ལོ་དང་མིག་མང་དུ་རྡེའུ་འགྲིག་སོགས་རྒྱན་པོ་འགྱེད་
པ་དང་ཆང་དང་གཟུགས་ཚོང་གི་ཁྱིམ་དུ་རྒྱུ་བ་ཡང་བསྟེན་བྱར་ཐལ་ལོ། །དུག་ཀྱང་ཟ་རིགས་པར་འགྱུར་ཏེ་འཕྲལ་དུ་
མངར་བའི་ཕྱིར།
 
དེས་ན་བསྟོད་གྲགས་ཀྱིས་ཡིད་བདེ་བར་འཛིན་པ་ནི་སེམས་ཁྱོད་རང་གི་ཕྱིན་ཅི་ལོག་གོམས་པས་སྣང་བར་
ཟད་ཀྱི་བྱུང་མ་ཐག་ཏུ་འགགས་པའི་སྒྲ་དེས་ནི་བྱ་བ་ཅི་ཡང་བྱས་པ་མེད་དོ། །དེ་ལྟ་མོད་ཀྱི་བསྟོད་གྲགས་ནི་ཉེས་པའི་
འབྱུང་ཁུངས་ཡིན་ཏེ། བསྟོད་གྲགས་སྐམ་པོ་དེ་འདོད་པས་གཞན་དང་འགྲན་པའི་ཕྱིར། ལོངས་སྤྱོད་ཐམས་ཅད་གནས་
མིན་དུ་གོད་པར་བྱེད་པ་དང་དཔའ་ཞིང་རྟུལ་ཕོད་དེ་ཞེས་པའི་མིང་འདོད་པས་གཡུལ་དུ་ཞུགས་ཏེ་འཆི་བར་འགྱུར་བ་
དང་།
ཡང་ན་གཞན་བསད་དེ་གཉིས་ཀའང་ཞེ་སྡང་གིས་མཚམས་སྦྱར་བས་དམྱལ་བར་འདོད་དགོས་ལ། དེ་ལྟར་
བསྟོད་གྲགས་ལ་བརྟེན་ནས་ཚེ་འདིར་ལོངས་སྤྱོད་དང་བྲལ་ནས་ཤི་ཞིང་ཕྱི་མར་ངན་སོང་དུ་ལྷུང་བར་བྱེད་ན་དེ་ལྟ་
བུའི་བསྟོད་གྲགས་དེས་སེམས་ཁྱོད་ཅི་ཞིག་བྱ་ཞེས་སོམས་ཤིག་པའོ། །
དེས་ན་བྱེ་མའི་ཁང་བུ་རྡིབ་པ་ན་བྱིས་པ་དག་ག་ཆད་པར་ངུ་ཞིང་འགྲེ་ལྡོག་པ་ལྟར་བསྟོད་གྲགས་བྱེ་མའི་ཁང་
བུ་ལྟར་སྙིང་པོ་མེད་པར་མ་ཤེས་པས་སེམས་བྱིས་པ་ལྟ་བུའང་ག་ཆད་པར་ངུ་བ་ལྟར་ཟད་དོ། །དེ་ལྟ་མོད་ཀྱི་རེ་ཞིག་
བརྟག་པར་བྱ་སྟེ་བསྟོད་གྲགས་དེ་ནི་མིང་ཚིག་ཡི་གེ་ཚོགས་པའི་སྒྲ་ཙམ་དུ་ཟད་དེ། དཔེར་ན་སྐྱེས་བུ་ཁྱོད་མཛེས་སོ།
།ཞེས་བྱ་བ་འདི་གཞན་ཞིག་གིས་བདག་ལ་བརྗོད་པས་བསྟོད་པ་དང༌། དེ་བཞིན་དུ་མས་བརྒྱུད་ནས་བསྒྲགས་པ་ནི་
གྲགས་པར་འཇོག་ལ། དེའི་ཚེ་སྐྱེས་བུ་སོགས་ཀྱི་ས་ཡིག་དང་། ཀ་ཡིག་དང༌། ཡ་བཏགས་དང་། སྲོག་གི་ཨེ་དང་ས་
ཡིག་དང༌། བ་ཡིག་དང༌། སྲོག་གི་ཨུ་སོགས་རེ་རེ་ཞིང་ཡི་གེ་ཐ་དད་པ་རེ་སྟེ་དེ་ལྟར་ཕྱེ་ན་ཡི་གེ་རེ་རེ་བ་དེ་དག་གིས་
ཅི་ཡང་བརྗོད་པ་མེད་དོ། །
དེ་དག་ཚོགས་པ་ལས་སྐྱེས་བུ་དང་ཁྱོད་དང་མཛེས་པ་ཞེས་སོགས་ནི་མིང་རེ་རེ་བ་སྟེ་དེ་དག་ཀྱང་མིང་
བསྒྲིགས་པར་ཟད་ཀྱི། དོན་གྱི་ཁྱད་པར་འགའ་ཡང་མ་བསྟན་དེ། དཔེར་ན། ཀ་ཁ་ག་ང་། ཞེས་པས་དོན་གྱི་ཁྱད་པར་ཅི་
ཡང་མ་བསྟན་པ་བཞིན་ནོ། །གལ་ཏེ་མིང་འདུས་པས་དོན་གྱི་ཁྱད་པར་བསྟན་པའི་ཚིག་ཡིན་ནོ་སྙམ་ན། འདི་ནི་རང་གི་
བློས་འདིས་འདི་བརྗོད་དོ་སྙམ་དུ་སྒྲོ་བཏགས་ནས་ཞེན་པར་ཟད་ཀྱི་ཞེན་པའི་དུས་དེ་ཉིད་ན་ཡང་མིང་ཚིག་ཡི་གེའི་སྒྲ་
དེས་ནི་ཅི་ཡང་བརྗོད་པ་མེད་དེ་ཇི་ལྟར་རླུང་གི་སྒྲས་ཅི་ཡང་མ་བརྗོད་པ་བཞིན་ཏེ་སྒྲ་ཐམས་ཅད་ནི་དེ་ལྟ་བུ་ཁོ་ནའོ། །
དེས་ན་ཡང་དག་པར་ན་བསྟོད་པ་དང་གྲགས་པའི་སྒྲ་ཞིག་ཀྱང་མེད་ལ། གལ་ཏེ་སྒྲ་ཙམ་འདི་ཁོ་ན་བསྟོད་གྲགས་
ཡིན་ནོ་ཞེ་ན། སྒྲ་དེ་ལ་ནི་བསྟོད་པའི་སེམས་མེད་པས་བྲག་ཆ་ལྟར་ཟད་པའི་ཕྱིར་དེ་བས་ཀྱང་དགའ་བར་མི་རིགས་
སོ། །
ཡང་དེ་ལ་བརྟེན་ནས་བདག་ལ་གཞན་དག་དགའ་འོ་ཞེས་རང་གིས་གོ་བར་འགྱུར་བས་འདི་ཙམ་ཞིག་ལ་བདག་
དགའ་འོ་ཞེ་ན། བདག་གཞན་སུ་ལ་ཡང་རུང་གཞན་དགའ་བ་ཙམ་དེས་ཅི་ཕན་ཏེ་དགའ་བ་དེ་ནི་དགའ་བ་པོ་ཁོ་རང་གི་
སེམས་ཡིན་པས་ཁོ་རང་བདེ་བར་ཟད་ཀྱི་ཁོའི་བདེ་བ་དེ་ལས་བདག་གིས་ཅུང་ཟད་ཀྱི་ཤས་ཀྱང་མི་འཐོབ་བོ། །
གལ་ཏེ་དེ་བདེ་བས་བདག་གི་ཡིད་བདེ་འོ་ཞེ་ན། ལེགས་སྟེ་སེམས་ཁྱོད་ཀྱིས་སེམས་ཅན་ཐམས་ཅད་ལ་དེ་ལྟར་


བྱོས་ཤིག །གལ་ཏེ་གཞན་ལ་བསྟོད་གྲགས་བྱུང་བས་དེ་དགའ་བར་འགྱུར་དུ་འོང་ངོ་ཞེས་སེམས་ཁྱོད་ཡིད་མི་བདེ་ན་
ནི་ཁྱོད་ཀྱིས་དེ་བདེ་བ་ཡིས་བདག་བདེའོ་ཞེས་སྨྲས་པ་དེ་བརྫུན་པར་འགྱུར་རོ། །རྒྱུ་མཚན་དེ་རྣམས་ཀྱིས་རྣམ་པར་
བརྟགས་པ་ན་སྙིང་པོ་མེད་པའི་བསྟོད་གྲགས་ལ་ཆགས་པ་ནི་ངོ་ཚ་བའི་གནས་བྱིས་པ་ཤེད་མ་བྱེ་བའི་སྤྱོད་པ་ཁོ་ནར་
ཟད་དོ་ཞེས་བདག་གིས་ཀྱང་ཤེས་པར་འགྱུར་རོ། །
དགེ་བའི་ལྷས་ནི། བདག་གིས་དེ་ལས་ཤས་མི་འཐོབ། །བདེ་བ་ནི་ནང་གི་ཡིན་པའི་ཕྱིར་དང་། གཟུགས་ཅན་མ་
ཡིན་པ་ཉིད་ཀྱིས་བགོ་བར་བྱ་བ་མ་ཡིན་པ་ཉིད་ཀྱི་ཕྱིར་རོ། །ཞེས་བཀྲལ་ཏོ། །
གཉིས་པ་བསྟོད་གྲགས་འགོག་པ་ནི་ཕན་འདོགས་ཀྱི་དམ་པར་བསྟན་པ་ལ་ཡང༌། ངན་སོང་ལས་སྲུང་བ་དང༌།
ཐར་པའི་གྲོགས་སུ་བསྟན་པ་གཉིས་ལས། །དང་པོ་ངན་སོང་ལས་སྲུང་བ་ ནི།
བསྟོད་སོགས་དག་ནི་གཡེང་བར་བྱེད། །
དེས་ནི་སྐྱོ་བའང་འཇིག་པར་བྱེད། །
ཡོན་ཏན་ལྡན་ལ་ཕྲག་དོག་དང་། །
ཕུན་སུམ་ཚོགས་པའང་འཇིག་པར་བྱེད།།  །།
དེ་ཕྱིར་བདག་གི་བསྟོད་སོགས་ནི། །
གཞིག་ཕྱིར་གང་དག་ཉེར་གནས་པ། །
དེ་དག་བདག་ནི་ངན་སོང་དུ། །
ལྟུང་བ་སྲུང་ཕྱིར་ཞུགས་མིན་ནམ།།  །། ཞེས་པའོ། །
གཉིས་པ་ཐར་པའི་གྲོགས་སུ་བསྟན་པ་ནི།
བདག་ནི་གྲོལ་བ་དོན་གཉེར་ལ། །
རྙེད་དང་བཀུར་སྟིས་འཆིང་མི་དགོས།།
གང་དག་བདག་བཅིངས་གྲོལ་བྱེད་པ།།
དེ་ལ་བདག་ནི་ཇི་ལྟར་ཁྲོ།།  །།
བདག་ནི་སྡུག་བསྔལ་འཇུག་འདོད་ལ། །

 

 

སངས་རྒྱས་ཀྱིས་ནི་བྱིན་བརླབས་བཞིན།
མི་གཏོང་སྒོ་འཕར་ཉིད་གྱུར་པ། །
དེ་ལ་བདག་ནི་ཇི་ལྟར་ཁྲོ།།  །།
ཞེས་གསུངས་ཏེ། དེ་ཡང་བསྟོད་གྲགས་ལ་དགའ་བ་ན་དེས་སེམས་གཡོ་ཞིང་ཏིང་ངེ་འཛིན་དང་བྲལ་བར་བྱེད། རྒྱུད་
ང་རྒྱལ་བས་དྲེགས་ཏེ་སྐྱོ་བའི་བློ་འཇིག །གཞན་ཡོན་ཏན་དང་ལྡན་པར་མཐོང་ན་ཕྲག་དོག་དང་འགྲན་སེམས་སྐྱེ་ཞིང་
ཡོན་ཏན་དང་མི་ལྡན་པ་ལ་བརྙས་ཤིང་ཁྱད་དུ་གསོད། དེ་དག་ལ་བརྟེན་ནས་འཐབ་རྩོད་དང་སྡིག་པ་འཕེལ་བས་འདི་
ཕྱིའི་ཕུན་ཚོགས་ཞིག་སྟེ་ངན་སོང་དུ་འགྲོའོ། །
དེས་ན་སུ་ཞིག་བདག་གི་བསྟོད་པ་དང་གྲགས་པ་སོགས་འགོག་ཅིང་མི་སྙན་པ་སྒྲུབ་པར་བྱེད་པ་དེ་ནི་བདག་གི་
དགེ་བའི་གྲོགས་དམ་པ་ཡིན་ཏེ། རྙེད་གྲགས་ལ་ཞེན་པས་སྡིག་པ་བསགས་ཏེ་བདག་ངན་སོང་དུ་འདོད་པར་ཕྱོགས་
པ་ལས་སྲུང་བར་བྱེད་པ་ཡིན་པའི་ཕྱིར་ཏེ། བདག་གཡང་དུ་ལྷུང་ལ་ཁད་པ་ན་གཞན་ཞིག་གིས་བཟུང་བ་ལྟ་བུ་ཡིན་
ནོ། །དེ་ལྟ་མོད་ཀྱི་བདག་ནི་དང་པོར་རབ་ཏུ་བྱུང་བ་དང་བྱང་ཆུབ་ཏུ་སེམས་བསྐྱེད་པ་ཉིད་ནས་རྣམ་པར་གྲོལ་བའི་བྱང་
ཆུབ་དོན་དུ་གཉེར་བ་ཡིན་གྱི། དེ་སྒྲུབ་པའི་གེགས་ནི་རྙེད་བཀུར་གྱི་འཆིང་བ་ཁོ་ན་ཆེ་སྟེ། འོད་སྲུང་གི་མདོར།
ལྟ་གྱུར་འཆིང་དང་རྙེད་དང་བཀུར་སྟི་དང་། །
གྲགས་པའི་འཆིང་བ་རབ་ཏུ་བྱུང་བ་ཡི། །
འཆིང་བ་དམ་ཞེས་འཕགས་པ་རྣམས་ཀྱིས་གསུངས། །
དེ་དག་རྟག་ཏུ་རབ་ཏུ་བྱུང་བས་སྤང་། །ཞེས་དང་།
དོ་རྣམས་ལས། འདུ་འཛིའི་ཉེས་དམིགས་རྒྱས་པར་བསྟན་པའི་ཕྱིར་ན། བདག་ལ་རྙེད་བཀུར་གྱི་འཆིང་
བས་ཅི་བྱ་སྟེ་ཐག་རིང་པོར་མྱུར་དུ་འགྲོ་བར་འདོད་པའི་སྐྱེས་བུ་ཡན་ལག་ལྕགས་སྒྲོག་གིས་བསྡམས་པ་དོན་དུ་མི་
གཉེར་བ་ལྟར་རོ། །
དེས་ན་བདག་བྱང་ཆུབ་ཀྱི་ལམ་དུ་མྱུར་བར་འགྲོ་བ་ལ་ཚེ་འདི་དོན་གཉེར་གྱི་འདམ་དུ་བྱིང་ཞིང་རྙེད་བཀུར་གྱི་
ཞགས་པས་བཅིངས་པ་ལས་འགྲོལ་བར་བྱེད་པ་དེ་ལྟ་བུ་ལ་ཅིས་ཁྲོ་སྟེ། གྲོགས་དང་བཤེས་ཀྱི་དམ་པ་ཡིན་པའི་ཕྱིར་
ཏེ། ནད་སེལ་བ་ལ་སྨན་པ་བཞིན་ནོ། །དེ་ལྟར་བདག་སྡུག་བསྔལ་གྱི་རྒྱུ་ལས་ལྡོག་པ་ངན་སོང་གི་སྒོ་གཅོད་པའི་སྒོ་
གླེགས་ལྟ་བུར་གྱུར་པ་དེ་ལ་ནི་ཅིས་ཁྲོ་སྟེ་སངས་རྒྱས་ཀྱི་བྱིན་རླབས་ཁོ་ན་ཡིན་ཏེ། འདིས་བདག་ལ་དགེ་བའི་བཤེས་
གཉེན་གྱི་བྱ་བ་བྱས་པའི་ཕྱིར་རོ། །

 
གཉིས་པ་བསོད་ནམས་ཀྱི་གེགས་བྱེད་པ་ལ་བཟོད་པར་བསྟན་པ་ལ་ཡང་། ཁྲོ་བ་ཁོ་ན་བསོད་ནམས་ཀྱི་གེགས་སུ་
བསྟན། གནོད་བྱེད་གེགས་མ་ཡིན་པར་བསྟན། དེ་གུས་པའི་ཡུལ་དུ་བསྟན་པ་དང་གསུམ་ལས། དང་པོ་ཁྲོ་བ་ཁོ་ན་
བསོད་ནམས་ཀྱི་གེགས་སུ་བསྟནནི།
འདི་ནི་བསོད་ནམས་གེགས་བྱེད་ཅེས། །
དེ་ལའང་ཁྲོ་བ་རིགས་མིན་ཏེ། །
བཟོད་མཚུངས་དཀའ་ཐུབ་ཡོད་མིན་ན།།
བདག་ནི་དེ་ལ་མི་གནས་སམ།།  །།
གལ་ཏེ་བདག་ནི་རང་སྐྱོན་གྱིས། །
འདི་ལ་བཟོད་པར་མི་བྱེད་ན། །
བསོད་ནམས་རྒྱུ་ནི་ཉེར་གནས་པ།
འདི་ལ་བདག་གེགས་བྱས་པར་ཟད།།  །། ཅེས་པ་དང་།
གཉིས་པ་གནོད་བྱེད་གེགས་མ་ཡིན་པར་བསྟན་ནི།
གང་ཞིག་གང་མེད་མི་འབྱུང་ལ། །
གང་ཞིག་ཡོད་ན་ཡོད་འགྱུར་བ།
དེ་ཉིད་དེ་ཡི་རྒྱུ་ཡིན་ན། །
ཇི་ལྟར་དེ་ལ་གེགས་ཞེས་བྱ།།  །།
དུས་སུ་ཕྱིན་པའི་སློང་མོ་བས། །
སྦྱིན་པའི་གེགས་བྱས་ཡོད་མ་ཡིན། །
རབ་ཏུ་འབྱིན་པར་བྱེད་གྱུར་པ། །
རབ་བྱུང་གེགས་ཞེས་བྱར་མི་རུང་།།  །།
ཞེས་པས་བསྟན་ཏེ། དེ་ཡང་གནོད་བྱེད་འདིས་བདག་གི་བསོད་ནམས་ཀྱི་ལས་དགེ་བའི་བར་ཆད་བྱས་པས་ཁྲོ་འོ་ཞེ་
ན། དེ་ལ་ཡང་ཁྲོ་བར་མི་རིགས་ཏེ་འདིས་གེགས་མ་བྱས་པས་སྦྱིན་པ་ལྟ་བུའི་དགེ་བ་ཕྲ་མོ་ཞིག་འགྲུབ་པར་ཟད་ལ།
འདིའི་གནོད་པ་ལ་བཟོད་པ་བསྒོམས་པས་དེ་ནི་དེ་བས་ཆེས་ལྷག་པའི་དགེ་བ་འགྲུབ་སྟེ་བཟོད་པ་དང་མཚུངས་པའི་

 
   
 
   དཀའ་ཐུབ་ནི་གཞན་མེད་པའི་ཕྱིར།
དེས་ན་དགེ་བ་ཆུང་ངུའི་ཚབ་ཏུ་ཆེན་པོ་བསྒྲུབས་ཆོག་པ་འདི་ལ་བདག་ཅིའི་ཕྱིར་མི་གནས། དེ་ལྟ་མོད་ཀྱི་
བདག་ནི་རང་གི་སྐྱོན་ཞེ་སྡང་གི་དབང་དུ་གྱུར་ཏེ། དགེ་བ་ཆེན་པོ་བཟོད་པ་ལ་གནས་པར་མི་བྱེད་ན་ནི་རང་ཉིད་ཀྱིས་
རང་གི་དགེ་བའི་གེགས་བྱས་པར་ཟད་པས་རང་ཉིད་ལ་ཁྲོ་རིགས་པར་འགྱུར་རོ། །
དེས་ན་གང་ཞིག་གནོད་བྱེད་མེད་ན་བཟོད་པ་གང་མེད་ལ་གནོད་བྱེད་ཡོད་ན་བཟོད་པ་གང་ཡོད་པར་འགྱུར་
བའི་ཕྱིར། གནོད་བྱེད་དེ་ཉིད་ནི་བཟོད་པའི་དངོས་རྒྱུའམ་དངོས་ཀྱི་རྐྱེན་གྲུང་པོ་ཡིན་ན་ཇི་ལྟར་ན་གནོད་བྱེད་དེ་ལ་
དགེ་བའི་གེགས་སོ་ཞེས་བྱར་ཅི་ཞིག་རུང་སྟེ། དཔེར་ན། དུས་སུ་ཕྱིན་པའི་སློང་མོ་པས་སྦྱིན་པའི་གེགས་བྱས་པ་
ཡོད་པ་མ་ཡིན་ལ། རབ་ཏུ་འབྱིན་པར་བྱེད་པར་གྱུར་པ་མཁན་པོ་སོགས་ལ་རབ་བྱུང་གི་གེགས་ཞེས་བྱར་མི་རུང་བ་
བཞིན་ནོ། །
གསུམ་པ་གུས་པའི་ཡུལ་དུ་བསྟན་པ་ལ་གཉིས། བཟོད་པའི་གྲོགས་ཡིན་པའི་ཕྱིར་གུས་པར་བྱ་བ་དང་། སྟོན་པའི་
ཐུགས་དགོངས་རྫོགས་པའི་ཕྱིར་གུས་པར་བྱ་བའོ། །དང་པོ་བཟོད་པའི་གྲོགས་ཡིན་པའི་ཕྱིར་གུས་པར་བྱ་བ་ལ་
གསུམ། ཕན་འདོགས་ཆེ་བར་བསྟན་པ། ཕ་རོལ་གྱི་སྡང་སེམས་མེད་ན་བཟོད་པ་མི་འབྱུང་བར་བསྟན་པ། སྟོན་པ་དང་
འདྲ་བ་དེ་བསྟན་པའོ། །དང་པོ་ཕན་འདོགས་ཆེ་བར་བསྟན་པ ནི།
འཇིག་རྟེན་ན་ནི་སློང་བ་མོད། །
གནོད་པ་བྱེད་པ་དཀོན་པ་སྟེ། །
འདི་ལྟར་ཕར་གནོད་མ་བྱས་ན། །
འགའ་ཡང་ཚུར་གནོད་མི་བྱེད་དོ།།  །།
དེ་བས་ངལ་བས་མ་སྒྲུབས་པའི། །
ཁྱིམ་དུ་གཏེར་ནི་བྱུང་བ་ལྟར། །
བྱང་ཆུབ་སྤྱོད་པའི་གྲོགས་གྱུར་པས། །
བདག་གིས་དགྲ་ལ་དགའ་བར་བྱ།།  །།
འདི་དང་བདག་གིས་བསྒྲུབས་པས་ན། །
དེའི་ཕྱིར་བཟོད་པའི་འབྲས་བུ་ནི། །
འདི་ལ་ཐོག་མར་བདེར་འོས་ཏེ། །


འདི་ལྟར་དེ་ནི་བཟོད་པའི་རྒྱུ།།  །། ཞེས་པ་དང༌།
གཉིས་པ་ཕ་རོལ་གྱི་སྡང་སེམས་མེད་ན་བཟོད་པ་མི་འབྱུང་བར་བསྟན་པ་ནི།
གལ་ཏེ་བཟོད་སྒྲུབ་བསམ་མེད་པས། །
དགྲ་འདི་མཆོད་བྱ་མིན་ཞེ་ན། །
གྲུབ་པ་ཡི་ནི་རྒྱུར་རུང་བ། །
དམ་པའི་ཆོས་ཀྱང་ཅིས་ཏེ་མཆོད།།  །།
གལ་ཏེ་དགྲ་འདི་གནོད་བྱ་ཡི། །
བསམ་ཡོད་མཆོད་བྱ་མིན་ཞེ་ན། །
སྨན་པ་བཞིན་དུ་ཕན་བརྩོན་ན། །
བདག་གི་བཟོད་པ་ཇི་ལྟར་འགྲུབ།།  །།
དེ་བས་རབ་ཏུ་སྡང་སེམས་ལ།
བརྟེན་ནས་བཟོད་པ་སྐྱེ་བས་ན། །
དེ་ཉིད་བཟོད་པའི་རྒྱུ་ཡིན་པས། །
དམ་པའི་ཆོས་བཞིན་མཆོད་པར་འོས།།  །།
ཞེས་པས་བསྟན་ཏེ། དེ་ཡང་འཇིག་རྟེན་གྱི་ཁམས་དག་པ་རྣམས་ན་སེམས་ཅན་དབུལ་པོ་དང་མི་དགེ་བ་སྤྱོད་པ་དང་
གནོད་པ་བྱེད་པ་སོགས་མེད་པས་སྦྱིན་པ་དང་། ཚུལ་ཁྲིམས་དང་། བཟོད་པ་ཡང་ཡུལ་མེད་པའི་ཕྱིར། གསལ་བར་
མི་འབྱུང་ལ། མི་མཇེད་ཀྱི་ཁམས་འདི་ནི་རྣམ་པ་མ་དག་པ་ལྟར་སྣང་ཡང་དེ་རྣམས་ཡོད་པས་སྦྱིན་ཚུལ་བཟོད་གསུམ་
བྱར་ཡོད་ཅིང་། དེའི་ཕྱིར་འཇིག་རྟེན་གྱི་ཁམས་གཞན་དུ་བསྐལ་པར་བྱང་ཆུབ་སེམས་དཔའི་སྤྱོད་པ་སྤྱད་པ་ལས་
འདིར་སྔ་དྲོ་གཅིག་བྱམས་པ་ལ་གནས་པ་ཙམ་ཡང་ཆེས་ཕན་ཆེ་བར་གསུངས་པ་ཡིན་ལ། ཕར་ཕྱིན་གྱི་ཡུལ་དེ་དག་
གི་ནང་ནས་ཀྱང་སྦྱིན་པའི་ཡུལ་སློང་མོ་བ་ནི་ཤིན་ཏུ་མོད་དེ་རྒྱུ་དེས་སྦྱིན་པ་ནི་ཆེས་འབྱུང་བར་སླའོ། །
དེའི་ཤུགས་ཀྱིས་བསྟན་པ་ཚུལ་ཁྲིམས་ཀྱི་རྐྱེན་མི་དགེ་བའི་ཡུལ་ཡང་ཤིན་ཏུ་མང་ལ་སློང་མོ་པ་ལས་ཀྱང་
འབྱུང་ཉེ་བའི་ཕྱིར། དེ་སྤོང་བའི་ཚུལ་ཁྲིམས་ཀྱང་འབྱུང་བར་སླ་ལ། དེ་དག་ལ་བལྟོས་ཏེ་བཟོད་པའི་ཡུལ་བདག་ལ་
གནོད་པ་བྱེད་པ་ནི་ཤིན་ཏུ་དཀོན་ཏེ། འདི་ལྟར་སེམས་ཅན་དུད་འགྲོའི་སྐྱེ་གནས་ཅན་སྟག་དང་། སེང་གེ་དང་། དོམ་

 

 
 
དང༌། དྲེད་ལ་སོགས་པ་ཡང་མིས་ཕར་གནོད་པ་མ་བྱས་ཀྱི་བར་དུ་མི་ལ་བྱོལ་ཞིང་འབྲོས་པར་ཟད་ཀྱི་ཚུར་གནོད་པ་
མི་བྱེད་དོ། །
གལ་ཏེ་ཕར་གནོད་པ་བྱས་ཏེ་མཚོན་ལ་སོགས་ཀྱིས་ཟུག་པའམ་འཛིན་པའི་ཐབས་ས་མདའ་ལ་སོགས་པ་བྱས་
པར་ཤེས་ན་ནི་སླར་རྒོལ་བར་བྱེད་ལ། ལམ་དོག་པོར་མི་དང་གདོང་ཐུག་ཏུ་ཕྲད་དེ་འབྲོས་སུ་མ་རྙེད་ན་རང་འཇིགས་
ཤིང་སྐྲག་པས་མ་བཟོད་སྟེ་གྱ་ཚོམས་སུ་རྒོལ་བར་ཟད་དོ། །དུད་འགྲོའི་ཆོས་ཉིད་ཀྱང་དེ་ལྟ་བུ་ཡིན་ན་བསམ་ཤེས་སུ་
འདོད་པའི་མི་ལྟ་ག་ལ་སྨོས་ཏེ་སྐྱེ་བོ་ཐ་ཆད་རེ་ཙམ་མ་གཏོགས་པ་ནི་ཕར་གནོད་པ་མ་བྱས་ན་ཚུར་འགའ་ཡང་གནོད་
པ་མི་བྱེད་དོ། །
དེ་བས་ན་གནོད་པ་བྱེད་པ་ནི་ཆེས་དཀོན་ན་བདག་ཉིད་ཀྱིས་ཉེས་སམ་མ་ཉེས་ཀྱང་རུང་སྟེ་ངལ་བས་སྒྲུབ་པའི་
དཀའ་བ་མེད་པར་ཁྱིམ་ནང་དུ་རིན་པོ་ཆེའི་གཏེར་བྱུང་བ་ལྟར་བྱང་ཆུབ་ཀྱི་སྤྱོད་པ་མཆོག་བཟོད་པའི་གྲོགས་གནོད་
བྱེད་བྱུང་བ་འདི་ནི་ཆེས་དགའ་བར་རིགས་ཏེ། ཁྱིམ་ནང་དུ་གསེར་ཐོན་ཀྱང་ཤི་ཕན་ཆད་རྗེས་སུ་མི་འབྲང་ལ། འདི་
ལ་བདག་གིས་བཟོད་པར་བྱས་པ་དེ་ནི་ཚེ་རབས་ཐམས་ཅད་དུ་སུས་ཀྱང་དབྲོག་ཏུ་མེད་ཅིང་འདི་ལས་དེ་བཞིན་
གཤེགས་པའི་སྐུ་ཛམྦུའི་གསེར་གྱི་མདོག་ཅན་ཉི་མ་བྱེ་བའི་འོད་འབར་བ་ལྷམ་མེ། ལྷན་ནེ། ལྷང་ངེར་འདུག་པ་ལྟ་བས་
ཆོག་མི་ཤེས་པ་དེ་འཐོབ་པའི་ཕྱིར་རོ། །
བོད་འགྲེལ་ཁ་ཅིག་ན་བྱང་ཆུབ་སེམས་དཔའ་རྣམས་ནི་ཕར་གནོད་པ་མ་བྱས་ན་ཚུར་གནོད་པ་མི་བྱེད་བས་
ཞེས་བྲིས་སྣང་བ་ནི་སྙིང་པོས་དབེན་ཏེ་འཇིག་རྟེན་ན་ནི་ཞེས་པའི་ཤུགས་ཀྱིས་འཇིག་རྟེན་ན་ནི་ཕར་གནོད་པ་མ་བྱས་
པར་ཚུར་གནོད་པ་བྱེད་པ་དཀོན་ན་ཞེས་རྣམ་གྲངས་སྤྱིར་བསྟན་པ་ཡིན་གྱི་བྱང་ཆུབ་སེམས་དཔའ་ལ་སྦྱར་བྱ་ག་ལ་
ཡིན། བྱང་ཆུབ་སེམས་དཔའ་ནི་གཤེ་ཡང་སླར་མི་གཤེ་བ་སོགས་དང་ལྡན་དགོས་ཏེ་ཉན་ཐོས་ཀྱི་དགེ་སྦྱོང་གི་ཆོས་
ཀྱང་དེ་ཡིན་ན་རྒྱལ་བའི་སྲས་ལྟ་ཅི་སྨོས། །
དེས་ན་གནོད་བྱེད་འདིས་བཟོད་པའི་ཡུལ་བྱས་ལ་བདག་གིས་སྒོམ་པ་པོ་བྱས་ཏེ་གཉི་ག་ཚོགས་པས་བཟོད་
པ་གྲུབ་པའི་ཕྱིར་བཟོད་པ་འདི་ནི་གནོད་བྱེད་འདི་དང་བདག་གིས་བསྒྲུབས་པས་ན་དེའི་ཕྱིར་བཟོད་པའི་འབྲས་བུ་ནི་
གནོད་བྱེད་འདི་ལ་ཐོག་མར་བདར་ཞིང་སྟབ་པར་འོས་ཏེ་འདི་ལྟར་དེ་ནི་བཟོད་པའི་རྒྱུ་གྲུང་པོ་ཡིན་པའི་ཕྱིར་རོ། །
འོ་ན་བཟོད་པའི་འབྲས་བུ་ཐོག་མར་གནོད་བྱེད་ཀྱིས་འཐོབ་བམ་ཞེ་ན། ལས་ནི་བྱེད་པ་པོ་ཉིད་ཀྱིས་ཟིན་པའི་
ཕུང་ཁམས་ལ་རྣམ་པར་སྨིན་པའི་ཕྱིར། ཐོག་མར་བཟོད་པ་སྒོམ་པ་པོ་འཚང་རྒྱ་ཞིང་དེའི་འོག་ཏུ་བཟོད་ཡུལ་གྱིས་
ཕན་བདེ་གྲུབ་པ་ནི་མི་འགལ་ཏེ། རྒྱལ་པོ་བྱམས་པའི་སྟོབས་ཉིད་སངས་རྒྱས་ནས་འཁོར་གྱི་ཐོག་མར་གནོད་བྱེད་ཀྱི་
གནོད་སྦྱིན་ལྔ་པོ་ལྔ་སྡེར་གྱུར་པ་ལ་དམ་བཅའ་དང་སྨོན་ལམ་གྱི་དབང་གིས་བདུད་རྩི་ཐོག་མར་བསྩལ་བ་བཞིན་ནོ། །
གལ་ཏེ་དགྲ་འདི་ནི་ཁྲོ་བས་གནོད་པ་བྱེད་པར་ཟད་ཀྱི་འདི་ལ་བཟོད་པ་སྒྲུབ་པའི་གྲོགས་བྱའོ་བསམ་པ་མེད་པས་
ན་འདི་ལ་བདག་གིས་མཆོད་པ་དང་དགའ་བར་མི་རིགས་སོ་ཞེ་ན། འོ་ན་བྱང་ཆུབ་འགྲུབ་པའི་རྒྱུར་གྱུར་པའི་དམ་


 
ཆོས་ཀྱང་མཆོད་བྱ་མིན་པར་འགྱུར་ཏེ། འདི་ལ་ཕན་གདགས་པར་བྱའོ་བསམ་པའི་བསམ་པ་མེད་པའི་ཕྱིར། དེ་བཞིན་
དུ་སངས་རྒྱས་ལའང་མཚུངས་ཏེ་འདུ་ཤེས་ཀྱི་རྒྱུ་བ་མི་མངའ་བའི་ཕྱིར། དེ་བཞིན་དུ་མཆོད་རྟེན་དང་སྐུ་གཟུགས་
སོགས་ལའང་རིགས་པ་མཚུངས་པར་འཐོབ་བོ། །
གལ་ཏེ་དགྲ་འདི་ནི་བདག་ལ་གནོད་པར་བྱ་བའི་བསམ་པ་ཡོད་པས་མཆོད་པ་བྱ་བ་མིན་ནོ་ཞེ་ན། དེའི་ཕྱིར་
བདག་གི་བཟོད་པའི་གྲོགས་ཡིན་གྱི་ནད་གསོ་བའི་སྨན་པ་དང་མཛའ་བོ་འམ་ཕ་མ་ལྟར་བྱམས་ཤིང་ཕན་པ་འབའ་ཞིག་
བྱེད་ན་དེ་ལ་བཟོད་པ་སྒོམ་མི་དགོས་པའི་ཕྱིར། དེ་ལས་བདག་གི་བཟོད་པ་ཅིའི་ཕྱིར་འགྲུབ།
དེས་ན་ཕ་རོལ་གྱི་རབ་ཏུ་ཞེ་སྡང་བའི་སེམས་ལ་བརྟེན་ནས་སེམས་ཅན་མ་སྦྱངས་པ་དག་བདག་རྒྱུད་ལ་ཁྲོ་བ་
སྐྱེ་ལ། དེའི་ཚེ་བྱང་ཆུབ་སེམས་དཔས་བདག་རྒྱུད་ཀྱི་ཁྲོ་བ་དང་དུ་མི་བླང་བར་གཉེན་པོས་བཅོམ་སྟེ། ཕ་རོལ་གྱིས་
ཇི་ལྟར་བྱས་ཀྱང་གླང་པོ་ཆེ་ལ་ཚེར་མ་ཟུག་པའམ། རི་རབ་རླུང་གིས་མི་བསྒུལ་བ་ལྟར་སེམས་གཡོ་བ་མེད་པར་སྲན་
ཚུགས་པས་ཇི་ལྟར་བྱས་ཀྱང་ཇི་མི་སྙམ་པར་བཟོད་པ་ནི་བཟོད་པ་སྟེ། དེས་ན་ཕ་རོལ་གྱི་སྡང་སེམས་དེ་ཁོ་ན་བདག་
གི་བཟོད་པའི་རྒྱུ་ཡིན་པས་ན་གནོད་བྱེད་དེ་ནི་དམ་པའི་ཆོས་དང་དཀོན་མཆོག་གཞན་ལྟར་བདག་ལ་དྲིན་ཆེ་ཞིང་
མཆོད་པར་བྱ་བ་ཁོ་ན་ཡིན་ནོ། །
གསུམ་པ་སྟོན་པ་དང་འདྲ་བ་དེ་བསྟན་པ་ནི།
དེ་ནི་སེམས་ཅན་ཞིང་དང་ནི། །
རྒྱལ་བའི་ཞིང་ཞེས་ཐུབ་པས་གསུངས།
འདི་དག་མགུ་བྱས་མང་པོ་ཞིག །
འདི་ལྟར་ཕུན་སུམ་ཕ་རོལ་ཕྱིན།།  །།
སེམས་ཅན་རྣམས་དང་རྒྱལ་བ་ལས། །
སངས་རྒྱས་ཆོས་འགྲུབ་འདྲ་བ་ལས།
རྒྱལ་ལ་གུས་བྱེད་དེ་བཞིན་དུ། །
སེམས་ཅན་ལ་མིན་ཅི་ཡི་ཚུལ།།  །།
བསམ་པའི་ཡོན་ཏན་རང་གིས་མིན། །
འབྲས་བུ་ལས་ཡིན་དེ་མཚུངས་པར། །
སེམས་ཅན་རྣམས་ལའང་ཡོན་ཏན་ཡོད།


དེ་ཕྱིར་དེ་དག་མཉམ་པ་ཡིན།།  །།
བྱམས་སེམས་ལྡན་ལ་མཆོད་པ་གང་། །
དེ་ནི་སེམས་ཅན་ཆེ་བ་ཉིད། །
སངས་རྒྱས་དད་པའི་བསོད་ནམས་གང་། །
དེ་ཡང་སངས་རྒྱས་ཆེ་བ་ཉིད།།  །།
སངས་རྒྱས་ཆོས་འགྲུབ་ཆ་ཡོད་པ། །
དེས་ན་དེ་དག་མཉམ་པར་འདོད། །
ཡོན་ཏན་རྒྱ་མཚོ་མཐའ་ཡས་པའི
སངས་རྒྱས་རྣམས་དང་འགའ་མི་མཉམ།།  །།
ཡོན་ཏན་མཆོག་ཚོགས་གཅིག་པུ་ཡི། །།
ཡོན་ཏན་ཤས་ཙམ་འགའ་ཞིག་ལ། །
སྣང་ནའང་དེ་ལ་མཆོད་དོན་དུ། །
ཁམས་གསུམ་ཕུལ་ཡང་ཆུང་བར་འགྱུར།།  །།
སངས་རྒྱས་ཆོས་མཆོག་སྐྱེ་བའི་ཤས། །
སེམས་ཅན་རྣམས་ལའང་ཡོད་པས་ན། །
འདི་ཙམ་དག་གི་ཆ་བསྟུན་ནས། །
སེམས་ཅན་མཆོད་པར་རིགས་པར་འགྱུར།།  །།
ཞེས་གསུངས་ཏེ། དེ་ཡང་ཞིང་ས་གཤིན་པོ་ལ་བརྟེན་ནས་ལོ་ཏོག་སྐྱེ་བ་ལྟར་བྱང་ཆུབ་སེམས་དཔའ་རྣམས་ཀྱི་དགེ་
བའི་ལོ་ཏོག་སྤེལ་བའི་ཞིང་ཡང་གཉིས་སུ་ངེས་ཏེ། སེམས་ཅན་གྱི་ཞིང་ལས་སྦྱིན་པ་དང་ཚུལ་ཁྲིམས་དང་བཟོད་པ་
དང་བྱམས་སོགས་ཀྱི་ལོ་ཏོག་སྤེལ་བ་དང་། སངས་རྒྱས་ཀྱི་ཞིང་ལས་དད་པ་དང་ལྷག་པའི་བསམ་པ་དང་སྟོབས་
སོགས་ཀྱི་ལོ་ཏོག་བསྐྲུན་ཞིང་། མདོར་ན་གཉིས་ཀ་ལས་བྱང་ཆུབ་ཀྱི་སེམས་ཀྱི་ལོ་ཏོག་འབྲས་བུ་ཡོངས་སུ་འབྱོར་བ་
སེམས་ཅན་ཐམས་ཅད་ཀྱི་གསོས་གཅིག་པུར་གྱུར་པ་འདི་སྤེལ་བར་བྱེད་དོ། །
དེས་ན་ཞིང་རྣམ་པ་གཉིས་ཡིན་ཏེ། སྨོན་ལམ་དག་པའི་མདོ་ལས།
ངས་སྔོན་སེམས་ཅན་ཞིང་རྣམས་དང་། །

ཐུབ་པའི་ཞིང་ལ་བརྟེན་ནས་ནི། །
སངས་རྒྱས་ཆོས་རྣམས་མཐའ་ཡས་པའི།།
ལོ་ཏོག་ཕུན་སུམ་ཚོགས་པ་ཐོབ།
ཅེས་གསུངས་ཤིང་། ཆོས་ཡང་དག་པར་སྡུད་པའི་མདོ་ལས་ཀྱང་གསུངས་པའི་ཕྱིར་རོ། །འདིར་དགེ་བའི་ལྷས་
ན་ཡམས་གཉིས་བཤད་པའི་བཤད་པ་སྔ་མ་ཤོས་ལས། སེམས་ཅན་ནི་རྒྱལ་བའི་ཞིང་སྟེ་སྐྱེ་བའི་གནས་ཡིན་ནོ།
།སེམས་ཅན་ཞིང་ནི་དེ་སྔོན་དུ་སོང་བ་ཅན་གྱི་རྒྱལ་བ་རྣམས་ཏེ་སེམས་ཅན་རྣམས་ཀྱི་འབྲས་བུའི་ས་གཞིར་ཐུབ་པས་
གསུངས་སོ། །ཞེས་བཤད་པ་ལ་ནི་གཉི་ག་རྒྱལ་བའི་ཞིང་གཅིག་ཁོ་ནར་ཐལ་བའི་སྐྱོན་སྣང་ངོ༌། །ཞེས་པ་ཞར་བྱུང་ངོ་།
།རིགས་པས་ཀྱང་གྲུབ་སྟེ། སེམས་ཅན་འདི་དག་གནས་སྐབས་དང་། མཐར་ཐུག་གི་མགུ་བར་བྱས་པ་ལས་སྔོན་ཡང་
མང་པོ་ཞིག་འདི་ལྟར་ཕ་རོལ་ཏུ་ཕྱིན་པ་ཕུན་སུམ་ཚོགས་པ་ཐམས་ཅད་དང་ལྡན་པའི་བྱང་ཆུབ་ཐོབ་པའི་ཕྱིར་ཏེ།
བྱིས་པས་རང་དོན་བྱས་པ་དང་། །
ཐུབ་པས་གཞན་གྱི་དོན་མཛད་པ། །
འདི་གཉིས་ཀྱི་ནི་ཁྱད་པར་ལྟོས། །
ཞེས་བྱ་བས་འདིར་ཡང་འཆད་དོ། །དེས་ན་སེམས་ཅན་རྣམས་མགུ་བར་བྱས་པ་དང་སངས་རྒྱས་མཉེས་པར་བྱས་པ་
གཉིས་བདག་ཉིད་སངས་རྒྱས་ཀྱི་ཆོས་མི་སློབ་པའི་གོ་འཕང་འགྲུབ་པའི་རྒྱུར་མཚུངས་པ་ལས་སངས་རྒྱས་ལ་གུས་
པར་བྱེད་ལ། སེམས་ཅན་ལ་དེ་ལྟར་མི་བྱེད་པ་ཅིའི་ཐ་ཚིག་ཅེས་རང་ཉིད་ལ་དྲི་བའི་སྒོ་ནས་མི་བཟོད་པའི་བློ་ཚར་
གཅོད་པའོ། །
འོ་ན་སེམས་ཅན་དང་སངས་རྒྱས་ཡོན་ཏན་མཚུངས་པར་ཐལ་ལོ་ཞེ་ན། དེ་གཉིས་བསམ་པའི་ཡོན་ཏན་རང་གི་
སྒོ་ནས་མཉམ་པར་བཞག་པ་མིན་ཏེ། སངས་རྒྱས་ལ་སྟོབས་སོགས་ཀྱི་ཡོན་ཏན་མངོན་དུ་གྱུར་ཅིང་སེམས་ཅན་ལ་དེ་
ས་བོན་གྱི་ཚུལ་དུ་གནས་ཀྱི་མངོན་དུ་མ་གྱུར་པའི་ཕྱིར།
དེས་ན་བྱང་ཆུབ་ཀྱི་སེམས་ཀྱིས་ཟིན་པས་སེམས་ཅན་ལ་སྦྱིན་སོགས་དང་སངས་རྒྱས་ལ་མཆོད་པ་གཉིས་
འབྲས་བུ་སངས་རྒྱས་འཐོབ་པར་མཉམ་པའི་ཕྱིར། རེ་ཞིག་ཞིང་དེ་གཉིས་མཚུངས་པར་བསྟན་པ་ཡིན་ནོ། །
དེས་ན་སེམས་ཅན་རྣམས་ལའང་ཡོན་ཏན་ཡོད་དེ་ཁམས་རང་བཞིན་གྱིས་རྣམ་པར་དག་ལ་སྟོབས་སོགས་
འཐོབ་རུང་དུ་ཡོད་ཅིང་བྱང་ཆུབ་སེམས་དཔའ་རྣམས་ལ་མཆོད་པ་བྱས་ན་ཕན་ཡོན་གཞལ་དུ་མེད་པ་འཐོབ་པ་དང་།
དེ་ལྟ་མིན་ཡང་ཕ་མ་དང་། ཆོས་སྨྲ་བ་དང་། མཁན་སློབ་སོགས་བདག་ལ་བྱམས་པའི་སེམས་དང་ལྡན་པ་ལ་མཆོད་
པས་ཕན་ཡོན་ཆེས་ཆེ་བ་དང་། ཐ་ན་དུད་འགྲོར་གྱུར་པ་ལ་སྦྱིན་པ་ཁམ་གཅིག་ཙམ་བསྩལ་བའི་དགེ་བའང་རྒྱ་ཆེར་

 
   
 

བསྟན་པས་ན་སེམསེམས་ཅན་རྣམས་ཀྱང་ཆེ་བའི་བདག་ཉིད་དང་ལྡན་པར་གྲུབ་པའི་ཕྱིར། ཇི་ལྟར་ན་སངས་རྒྱས་ལ་སྐད་
ཅིག་ཙམ་དད་པ་དང་ཐ་ན་བྱེ་མ་སྙིམ་པ་གང་གིས་མཆོད་པས་ཀྱང་ཛམ་གླིང་གི་རྒྱལ་པོ་མྱ་ངན་མེད་ཀྱི་དཔལ་ཐོབ་པ་
དང་། སྲན་མ་འབྲུ་བཞི་ལྷུང་བཟེད་དུ་ལྷུང་ཞིང་གཅིག་ཕྱིར་ཡར་བ་ལས་གླིང་བཞི་བརྒྱ་བྱིན་གྱི་སྟན་ཕྱེད་དང་བཅས་པ་
དབང་བ་ང་ལས་ནུའི་གོ་འཕང་ཐོབ་པ་དེ་ཡང་སངས་རྒྱས་ཀྱི་ཆེ་བ་ཡིན་པ་བཞིན་ནོ། །
དེས་ན་སེམས་ཅན་ནི་གང་གི་ཆེད་དུ་བྱ་བའི་ཡུལ་ཡིན་ལ། སངས་རྒྱས་ནི་གང་འཐོབ་པར་བྱ་བའི་འབྲས་བུ་
ཡིན་ཞིང་དེ་གཉིས་ཚོགས་པའི་བྱང་ཆུབ་ཀྱི་སེམས་ནི་སངས་རྒྱས་ཀྱི་ཐབས་སམ་རྒྱུ་དངོས་ཡིན་ལ། སེམས་ཅན་ལ་
བརྟེན་ནས་ཕར་ཕྱིན་དྲུག་རྫོགས་དགོས་པའི་ཕྱིར། གཉིས་ཀ་ལས་སངས་རྒྱས་ཀྱི་ཆོས་འགྲུབ་པའི་ཆ་ཤས་ཡོད་པ་
དེས་ན་ཞིང་དེ་དག་མཉམ་པར་བརྗོད་པ་ཡིན་ནོ། །
འོ་ན་ཞིང་དེ་གཉིས་ཁྱད་པར་གཏན་མེད་དམ་ཞེ་ན། རང་གི་བློ་སྦྱོང་བའི་ཆ་ནས་དེ་ལྟར་ཡིན་མོད། ཡོན་ཏན་གི་
ཆ་ནས་ཁྱད་པར་མཐའ་ཡས་ཏེ།
དེ་ལྟ་མོད་ཀྱི་ས་རྡུལ་དང་། །
རྒྱ་མཚོ་བ་ལང་རྨིག་རྗེས་ཀྱི། །
ཁྱད་པར་གང་ཡིན་སངས་རྒྱས་དང་། །
བྱང་ཆུབ་སེམས་དཔའི་ཁྱད་དེ་ཉིད། །
ཅེས་སངས་རྒྱས་དང་ས་བཅུ་རྒྱུན་མཐའི་བྱང་སེམས་ཀྱི་ཁྱད་པར་ཡང་ས་ཆེན་པོ་དང་རྡུལ་ཕྲ་རབ། རྒྱ་མཚོ་དང་རྨིག་
རྗེས་ཆུས་གང་བ། ཉི་མ་དང་མེ་ཁྱེར་གྱི་ཁྱད་པར་ཙམ་ཡོད་པར་གསུངས་ན་བྱིས་པ་རྣམས་དང་ལྟ་ཅི་སྨོས་ཏེ། དེས་ན།
ཡོན་ཏན་རྒྱ་མཚོ་མཐའ་ཡས་པའི།
སངས་རྒྱས་རྣམས་དང་འགའ་མི་མཉམ། །ཞེས་བྱའོ། །
གལ་ཏེ་སྐྱེ་བོ་འགའ་ཞིག་ལ་ཡང་རུང་སྟེ་སངས་རྒྱས་ཀྱི་ཡོན་ཏན་ལས་གངྒ་ཀླུང་གི་བྱེ་མ་སྙེད་ཀྱི་བྱེ་མའི་འབྲུ་གཅིག་
གི་བྱེ་བའི་ཆ་ཙམ་ཞིག་ཡོད་པར་མཐོང་ན་ཡང་དེ་ལ་ཁམས་གསུམ་པོ་ཕུལ་ཡང་དེ་ཙམ་གྱིས་མཆོད་པ་བྱས་པར་མི་
འགྱུར་ཏེ། ཡོན་ཆུང་བར་ཟད་དོ། །དེ་ལྟར་ཡོན་ཏན་གྱི་ཆ་ནས་ནམ་མཁའ་དང་རྩྭ་མཆོག་གི་བུ་གའི་ཁྱད་པར་ཙམ་ཡིན་
དུ་ཟིན་ཡང་སངས་རྒྱས་སྒྲུབ་པའི་ཚེ་ནི། ལམ་གྱི་ཕྱེད་སེམས་ཅན་ཁོ་ན་ལ་རག་ལས་པས་ན་སངས་རྒྱས་ཀྱི་ཆོས་
ཀྱི་མཆོག་སྐྱེ་བའི་ཆ་ཤས་སེམས་ཅན་རྣམས་ལའང་ཡོད་པས་འདི་ཙམ་གྱི་ཆ་དང་བསྟུན་པ་རྒྱུ་མཚན་དུ་བྱས་ནས་
སེམས་ཅན་རྣམས་ཀྱང་མཆོད་པར་རིགས་པར་འགྱུར་བ་ཡིན་ནོ། །


གཉིས་པ་སྟོན་པའི་ཐུགས་དགོངས་རྫོགས་པའི་ཕྱིར་གུས་པར་བྱ་བ་ནི།
གཞན་ཡང་གཡོ་མེད་གཉེན་གྱུར་ཅིང་།
ཕན་པ་དཔག་མེད་མཛད་རྣམས་ལ། །
སེམས་ཅན་མགུ་བྱ་མ་གཏོགས་པར། །
གཞན་གང་ཞིག་གིས་ལན་ལོན་འགྱུར།།  །།
གང་ཕྱིར་སྐུ་གཏོང་མནར་མེད་འཇུག་པ་ལ། །
དེ་ལ་ཕན་བཏགས་ལན་ལོན་འགྱུར་བས་ན། །
དེ་བས་འདི་དག་གནོད་ཆེན་བྱེད་ན་ཡང་། །
ཐམས་ཅད་བཟང་གུ་ཞིག་ཏུ་སྤྱད་པར་བྱ།།  །།
རེ་ཞིག་བདག་གི་རྗེར་གྱུར་ཉིད་ཀྱང་ནི། །
གང་ཕྱིར་རང་གི་སྐུ་ལའང་མི་གཟིགས་པ། །
དེ་ལ་རྨོངས་པ་བདག་གིས་ཇི་ལྟར་ན། །
ང་རྒྱལ་བྱ་ཞིང་བྲན་གྱི་དངོས་མི་བྱ།།  །།
གང་དག་བདེ་བས་ཐུབ་རྣམས་མཉེས་འགྱུར་ཞིང་། །
གང་ལ་གནོད་ན་མི་དགྱེས་འབྱུང་འགྱུར་ལ། །
དེ་དག་བདེ་བྱས་ཐུབ་དབང་ཀུན་མཆོད་ཅིང་། །
དེ་ལ་གནོད་བྱས་ཐུབ་ལ་གནོད་པ་བྱས།།  །།
ཇི་ལྟར་ལུས་ལ་ཀུན་ནས་མེ་འབར་ན། །
འདོད་པ་ཀུན་གྱིས་ཡིད་བདེར་མི་འགྱུར་བ། །
དེ་བཞིན་སེམས་ཅན་གནོད་པ་བྱས་ན་ཡང་། །
ཐུགས་རྗེ་ཆེ་རྣམས་དགྱེས་པའི་ཐབས་མེད་དོ།།  །།
དེ་བས་བདག་གིས་འགྲོ་ལ་གནོད་བྱས་པས། །
ཐུགས་རྗེ་ཆེ་ཀུན་མི་དགྱེས་གྱུར་པ་གང་། །
སྡིག་དེ་དེ་རིང་སོ་སོར་བཤགས་བགྱི་ཡིས། །


མི་དགྱེས་གང་ལགས་དེ་ཀུན་བཟོད་པར་གསོལ།།  །།
དེ་བཞིན་གཤེགས་རྣམས་དགྱེས་པར་བགྱི་སླད་དུ།
དེང་ནས་བཟུང་སྟེ་འཇིག་རྟེན་བྲན་དུ་མཆི། །
འགྲོ་མང་རྡོག་པས་བདག་གི་སྤྱིར་འཚོག་གམ། །
འགུམས་ཀྱང་མི་ཁྲོ་འཇིག་རྟེན་མགོན་དགྱེས་མཛོད།།  །།
འགྲོ་བ་འདི་ཀུན་ཐུགས་རྗེའི་བདག་ཅན་དེས། །
བདག་ཏུ་མཛད་པ་འདི་ལ་ཐེ་ཚོམ་མེད། །
སེམས་ཅན་ངོ་བོར་མཐོང་བ་འདི་དག་ཉིད། །
མགོན་ཏེ་བདག་ཉིད་ཅི་ཕྱིར་གུས་མི་བྱེད།། །།
ཅེས་གསུངས་ཏེ། དེ་ཡང་དང་པོ་གཉིས་ཀྱིས་སེམས་ཅན་མགུ་བས་སྟོན་པའི་དྲིན་ལན་ལོན་པར་བསྟན། གཅིག་གིས་
སྟོན་པའི་རྗེས་སུ་འཇུག་ན་དེ་ལྟར་བྱ་དགོས་པར་བསྟན། དེ་ནས་གཉིས་ཀྱིས་སེམས་ཅན་ལ་གནོད་པ་བྱས་ན་སངས་
རྒྱས་བྱང་ཆུབ་སེམས་རྣམས་མི་དགྱེས་པར་བསྟན། དེ་ནས་གཅིག་གིས་དེའི་ཉེས་པ་རྣམས་བཤགས་ཤིང༌། གཅིག་
གིས་ཕྱིན་ཆད་སྡོམ་པའི་དམ་བཅའ་བར་བསྟན། ཐ་མས་སེམས་ཅན་འདི་དག་ཀྱང་ངོ་བོ་ཉིད་ཀྱིས་སངས་རྒྱས་སུ་
བསྟན་པ་ཡིན་ནོ། །
དེ་ལ་གཞན་ཡང་ཞེས་བྱ་བ་ནི་སྔར་བསྟན་པ་དེ་དག་ཏུ་མ་ཟད་སེམས་ཅན་མགུ་བར་བྱ་དགོས་པའི་རྒྱུ་མཚན་
གཞན་ཡང་ཡོད་དེ་ཞེས་བྱ་བའི་དོན་ཏོ། །
དེ་གང་ཞེ་ན། ནམ་དུ་ཡང་གཡོ་དང་སྒྱུ་མེད་པར་སེམས་ཅན་ཐམས་ཅད་ལ་མ་འདྲིས་པའི་གཉེན་དུ་གྱུར་པ་ཕན་
པ་དང་བདེ་བ་དཔག་ཏུ་མེད་པ་མཛད་པ་པོ་རྫོགས་པའི་སངས་རྒྱས་དང་བྱང་ཆུབ་སེམས་དཔའ་རྣམས་ལ་ནི་སེམས་
ཅན་མགུ་བྱ་མ་གཏོགས་པ་གཞན་གང་ཞིག་གིས་ལན་ལོན་པར་འགྱུར་ཏེ། འཕགས་པ་ཤཱ་རིའི་བུ་དང་འཆར་ཁ་ལ་
སོགས་པ་ཉན་ཐོས་ཆེན་པོ་དག་ཀྱང་དགྲ་བཅོམ་ཐོབ་པ་ན་བཅོམ་ལྡན་འདས་ཀྱིས་བདག་ལ་བཀའ་དྲིན་ཆེར་མཛད་ན།
བདག་གིས་དྲིན་ལན་ཅི་ལྟ་བུ་ཞིག་གིས་སླན་པར་བྱ་སྙམ་པ་ན་བཅོམ་ལྡན་འདས་ནི་སེམས་ཅན་གདུལ་བ་ཁོ་ནར་ཟད་
དེ། སེམས་ཅན་ལ་ཕན་པ་མ་གཏོགས་སྟོན་པ་ལ་གཞན་གྱིས་དྲིན་ལན་སླན་པར་མི་ནུས་ཀྱི་བདག་གིས་ཀྱང་སྟོན་པའི་
དགོངས་པ་རྫོགས་པར་བྱའོ། །ཞེས་བསམས་ཏེ་རྣག་གི་ལུས་ཀྱིས་མི་སྐྱོ་བར་གཞན་དོན་སྤྱོད་པར་བཤད་ན་ཐེག་པ་
ཆེན་པོར་ལྟ་ཅི་སྨོས་པའི་ཕྱིར་རོ། །
དེས་ན་བདག་ཅག་གི་སྟོན་པ་ཤཱཀྱའི་དབང་པོ་དེ་ཉིད་ཀྱང་སྔོན་སློབ་པའི་ལམ་སྤྱོད་པའི་ཚེ་སེམས་ཅན་གཅིག་

གི་སྲོག་གི་ཆེད་དུ་ཡང་བདག་གི་སྐུ་ལུས་འཇིག་རྟེན་ན་གཅེས་ཤིང་འཕངས་པ་ལ་ཡང་རྡུལ་ཙམ་གྱི་བལྟོས་པ་མེད་
པར་སྐུ་ལུས་གཏོང་ཞིང་། སེམས་ཅན་རེ་རེའི་ཆེད་དུ་ཡང་མནར་མེད་པར་ཡང་འཇུག་པར་མཛད་དེ། སྟག་མོའི་ཆེད་
དུ་ལུས་བཏང་བ་དང་། ཕུག་རོན་རང་གི་ཤས་བླུས་པ་དང་། དམྱལ་བར་ཡང་ལྕགས་ཀྱི་ཤིང་རྟ་འདྲེན་པའི་གྱད་དུ་གྱུར་
པའི་ཚེ་ཟླ་བོ་སྟོབས་ཆུང་བའི་སྐལ་བ་ཡང་རང་གིས་བཞེས་པའི་ཕྱིར་ཏེ། དེ་ལྟ་བུས་རང་གི་བདེ་བ་ཐམས་ཅད་ཁྱད་དུ་
བསད་དེ། སེམས་ཅན་ཁོ་ནའི་ཕན་བདེ་སྒྲུབ་པར་མཛད་པས་ན་སེམས་ཅན་དེ་དག་ལ་ཕན་བཏགས་ན་བདག་གི་རྗེ་
བོ་རྫོགས་པའི་སངས་རྒྱས་དེ་ལ་དྲིན་ལན་གླན་པ་དང་ལོན་པར་འགྱུར་ཞིང་། སངས་རྒྱས་དེ་དག་མཉེས་པའི་ཐབས་
ནི་སེམས་ཅན་ལ་ཕན་པ་ལས་གཞན་མེད་པའི་ཕྱིར། སེམས་ཅན་འདི་དག་བདག་ལ་གནོད་པ་ཆེར་བྱེད་དུ་ཟིན་ཀྱང་
བདག་གིས་གནོད་ལན་བྱ་བ་ལྟ་ཅི་སྨོས་ཏེ། ཐ་ན་སྐད་ཅིག་ཙམ་གྱིས་གནོད་སེམས་དང་ཁྲོ་བ་ཡང་མི་བྱ་བར་དེ་དག་
གིས་ཅི་བྱས་པ་ཐམས་ཅད་ཀྱང་བཟང་གུ་སྟེ་ལེགས་པ་འབའ་ཞིག་ཏུ་བལྟ་བར་བྱའོ།
མདོར་ན་བདག་གི་རྗེ་བོ་ནི་སངས་རྒྱས་ཡིན་ལ། དེས་ཀྱང་རྗེ་བོ་ལྟར་གཟིགས་པ་ནི་སེམས་ཅན་རྣམས་ཡིན་
ཏེ། དགེ་བསྙེན་ཞི་བའི་གོ་ཆས། རི་བོ་པོ་ཊ་ལར་ཕྱིན་པའི་ཚེ་སྒྲོལ་མ་དང་ཁྲོ་གཉེར་ཅན་གྱིས་གདམས་པ་ན་ཁྱོད་ཀྱིས་
སེམས་ཅན་སུ་ལའང་ངན་སེམས་མ་སྐྱེད་ཅིག དེ་ཅིའི་ཕྱིར་ཞེ་ན། ཇོ་བོའི་ཡང་ཇོ་བོ་ནི་སེམས་ཅན་རྣམས་ཁོ་ན་ཡིན་
ནོ། །ཞེས་དང་། ཐུགས་རྗེ་ཆེ་ཞེས་གང་གྲགས་པ། །སྙིང་རྗེ་ཆེན་པོ་དེ་ལ་བྱ། །ཞེས་བསྟན་པའི་ཕྱིར་རོ། །
དེས་ན་བདག་གི་རྗེ་བོ་ཡང་གང་གི་ཆེད་དུ་རང་གི་སྐུ་ལའང་མི་གཟིགས་པར་ཕན་པ་མཛད་པའི་ཡུལ་དེ་ལ་
བདག་གིས་ཇི་ལྟར་ང་རྒྱལ་གྱིས་གནས་པར་བྱ་སྟེ་བྲན་དང་གོ་རེ་ལོང་མི་བྱེད་པ་འདི་ཅིའི་ཐ་ཚིག །དེས་ན་སེམས་
ཅན་གང་དག་བདེ་བས་ཐུབ་རྣམས་མཉེས་པར་འགྱུར་ཞིང་གང་གིས་སེམས་ཅན་གང་དག་ལ་གནོད་པ་བྱས་ན་དེ་ལ་
ཐུབ་རྣམས་མི་དགྱེས་པར་འགྱུར་ལ། དེའི་ཕྱིར་སེམས་ཅན་དེ་དག་ལ་ཕན་བཏགས་ན་སངས་རྒྱས་ཐམས་ཅད་མཆོད་
པར་འགྱུར་ལ། དེ་ལ་གནོད་པ་བྱས་ན་སངས་རྒྱས་ཐམས་ཅད་ལ་གནོད་པ་བྱས་པར་འགྱུར་རོ། །
འདིར། དེ་དག་བདེ་བས་ཐུབ་དབང་ཀུན་དགྱེས་ཤིང་། །ཞེས་པ་ཁོ་ན་གཞུང་དག་ན་སྣང་ཞིང་། བོད་འགྲེལ་དག་
ན་ཡང་འབྲུ་དེ་ལྟར་གཉེར་ལ། རྒྱ་འགྲེལ་རྣམས་སུ་དོན་སྔ་ཕྱི་བསྡོམས་པའི་དོན་གྱི་འབྲུ་ཙམ་ལས་གསལ་བར་མི་སྣང་
ཡང༌། གང་དག་བདེ་བས་ཐུབ་རྣམས་མཉེས་འགྱུར་ཞིང༌། །ཞེས་པ་དང་། དེ་དག་བདེ་བས་ཐུབ་དབང་ཀུན་དགྱེས་
ཤིང་། །ཞེས་པ་ཚིགས་བཅད་གཅིག་ཁོ་ནའི་ནང་དུ་ཚིག་དོན་གཉིས་ཀ་ཧ་ཅང་བཟློས་ཆེས་པར་འགྱུར་ལ།
སྤྱིར་གཞུང་འདི་ཐུགས་སྙིང་རྗེ་ཆེན་པོ་ཁོ་ནས་དྲངས་པའི་མཐུས་རྩོམ་པའི་ངལ་བ་མེད་པར་དོ་ཧའི་ཚུལ་དུ་
གསུངས་པས་འགལ་ཟློས་སོགས་ལ་མ་གཟིགས་མོད་ཀྱང་འབད་རྩོལ་ལ་མི་ལྟོས་པ་ཉིད་ཀྱི་ཕྱིར་ཚིག་འབྲུ་བཟང་པོ་
ཉམས་དང་རྒྱན་དུ་མའི་འགྱུར་བ་ཅན་རང་བཞིན་གྱི་འབྱུང་བ་ཆོས་ཉིད་ཡིན་པས་བསྟན་བཅོས་འདི་ལྟ་བུའི་ཚིག་དོན་
གྱི་ཉམས་ནི་གང་དུ་ཡང་རྙེད་པར་དཀའ་བས་འདི་ཙམ་དུ་ཟློས་པ་འབྱུང་མི་སྲིད་པས་འགྱུར་གྱི་སྐྱོན་ཞིག་ཏུ་ཟད་ལ།
ཕྱི་མའི་ཚིག་གི་ནུས་པ་ལ་བརྟགས་ན་ཡང་། དེ་དག་བདེ་བྱས་ཐུབ་དབང་ཀུན་མཆོད་ཅིང༌། །དེ་ལ་གནོད་བྱས་ཐུབ་

ལ་གནོད་པ་བྱས། །ཞེས་པ་འདིར་འཐོབ་པར་སྣང་ངོ་། །
དེ་ལྟ་མོད་ཀྱི་སངས་རྒྱས་ལ་མཉེས་མ་མཉེས་ཡོད་ན་དེ་ལ་ཆགས་སྡང་ཡང་ཡོད་པར་འགྱུར་རོ་ཞེ་ན། སངས་
རྒྱས་རང་གི་ངོ་བོ་ཉིད་ཀྱིས་ཕུང་པོ་ལྔ་གནས་ཡོངས་སུ་གྱུར་པས་འདུ་ཤེས་དང་འདུ་བྱེད་དང་རྣམ་པར་ཤེས་པའི་རྒྱུ་
བ་མི་མངའ་ཞིང་བདག་དང་གཞན་དུ་གཟིགས་པ་མེད་པས་ནམ་མཁའ་ལྟར་ཀུན་ནས་དག་པའི་ཕྱིར། མཉེས་པ་དང་
མ་མཉེས་པ་ག་ལ་ཡོད་ཀྱང་གཞན་ངོར་གདུལ་བྱའི་དབང་དུ་བྱས་ཏེ་གཟུགས་ཀྱི་སྐུ་ནི་བདག་ལ་བསྟོད་པ་སོགས་ལ་
ཆགས་པ་དང་སྨད་པ་སོགས་ལ་སྡང་བ་ནི་མི་མངའ་སྟེ། བྲམ་ཟེ་བ་ར་དྷཱ་ཛས་མི་སྙན་པའི་ཚིག་ལྔ་བརྒྱས་སྤྱོས་ཀྱང་བ་
སྤུ་ཙམ་ཡང་གཡོ་བ་མི་མངའ་བའི་ཕྱིར་དང་། སེར་སྐྱ་བཅོམ་པའི་ཚེ་ཕྲིན་ལས་མཐུན་པར་སྟོན་པས་དབུ་བསྙུན་པར་
བསྟན་གྱི་ཐ་ན་ཟློག་པར་ཡང་མ་མཛད་ལ། མཽངྒལ་གྱི་བུས་བདག་གིས་འཕགས་སྐྱེས་པོ་དང་མ་ལ་གནོད་འཇིག་རྟེན་
གྱི་ཁམས་གཞན་དུ་བཞག་པར་བགྱིའོ། །ཞེས་དང་། གྲོང་ཁྱེར་སེར་སྐྱ་ལྕགས་ཀྱི་ར་བས་བསྐོར་བར་བགྱིའོ། །ཞེས་
ཞུས་ཀྱང་འདི་ནི་ཤཱཀྱ་རྣམས་ཉིད་ཀྱིས་མྱོང་བར་ངེས་པའི་ལས་སོ། །ཞེས་གསུངས་ནས་མ་གནང་བའི་ཕྱིར་རོ། །
འོན་ཀྱང་སེམས་ཅན་དག་ཆོས་ཡང་དག་པ་ལ་ཞུགས་པ་ན་མཉེས་པ་དང་དེ་ལས་ལྡོག་པ་ན་མི་མཉེས་པར་
སྟོན་པ་ནི་ཡོད་དེ། ཆོས་ཀྱི་རྣམ་གྲངས་ཁྱད་པར་ཅན་ཞུས་པ་དང་རྟོགས་པ་ཁྱད་པར་ཅན་སྐྱེས་པས་ཆེད་དུ་བརྗོད་པ་
སོགས་ལ་ལེགས་སོ་ལེགས་སོ་ཞེས་དགྱེས་པའི་ཚིག་སྩོལ་བ་དང༌། བསླབ་པ་དང་འགལ་བ་ལ་ངས་འདོད་པ་དག་ནི་
རྣམ་པར་སྨད་ན་སྐྱེས་བུ་གཏི་མུག་ཅན་ཁྱོད་ཀྱིས་དེ་ལས་འགལ་བར་བྱས་སོ་ཞེས་ཚར་གཅོད་པ་དང་། མ་འོངས་པ་
ལ་དགོངས་ཏེ་ཡང་གང་རྟག་པ་དང་ཆད་པར་སྨྲ་བ་ནི་ངའི་ཉན་ཐོས་མ་ཡིན་ལ་ང་ཡང་དེ་ཡི་སྟོན་པ་མ་ཡིན་ནོ། །ཞེས་
གསུངས་པའི་ཕྱིར་རོ། །
དེས་ན་སེམས་ཅན་ལ་གནོད་པ་བྱས་ན་མཆོག་གི་སྤྲུལ་པའི་སྐུར་བཞེངས་པའི་སངས་རྒྱས་རྣམས་མི་དགྱེས་
བར་འགྱུར་ལ། བྱང་ཆུབ་སེམས་དཔའ་ཆེན་པོ་རྣམས་ནི་ཤིན་ཏུ་མི་མཉེས་པས་མྱ་ངན་དུ་མཛད་དེ། བ་རི་ལོ་ཙཱ་བ་
རྡོ་རྗེ་གདན་ན་བཞུགས་དུས་རྨི་ལམ་དུ་ཐུགས་རྗེ་ཆེན་པོ་སྤྱན་ཆབ་འབྱིན་པ་ལན་གཉིས་སུ་མཐོང་ནས་རྒྱུ་ཞུས་པས་
ངའི་བུ་མང་འོར་ལོ་ཙཱ་བའི་གསེར་ཞོ་དོ་སྨྱལ་པ་ལོ་ཙཱ་བས་བརྐུས་ནས་ངུ་ཞིང་འདུག་པ་ལ་མ་བཟོད་པ་ཡིན་གསུང་
ནས་བ་རི་བས་བཙལ་པས་མང་འོར་ལོ་ཙཱ་བ་ངུ་ཞིང་བླ་མ་རྣལ་འབྱོར་པ་ཞིག་ལ་དབང་བསྐུར་ཞུ་བའི་ཡོ་བྱད་ཚོལ་དུ་
བོད་ལ་ཕྱིན་དཀའ་བ་ཆེན་པོས་བཙལ་བས་གསེར་ཞོ་དོ་བརྙེད་པ་སྟོར། ད་དབང་བསྐུར་མི་ཐོབ་ཟེར་ནས་སྡུག་བསྔལ་
ཆེ་བར་འདུག་པས་བ་རི་ལོ་ཙཱ་བས་གསེར་ཞོ་བཞི་བྱིན་པས་ཤིན་ཏུ་དགའ།
ཡང་མཱ་ག་དྷཱའི་རྒྱལ་པོས་བཙོན་བརྒྱ་ཕྲག་གཅིག་བཟུང་ནས་གསོད་པར་འདུག་པས་མ་བཟོད་པ་ཡིན་གསུང་བ་
ལ་བ་རི་བས་གསེར་སྲང་རེ་རེས་བླུ་བར་བྱས་པས་རྒྱལ་པོས་མ་སྟེར། རེ་རེ་ལ་གསེར་སྲང་བཅུ་རེ་དགོས་ཟེར་ནས་
དེས་བླུས་ནས་བཏང་ངོ་། །ཞེས་དོན་ཞགས་ཀྱི་ལོ་རྒྱུས་ལས་བྱུང་བའི་ཕྱིར་རོ། །
དེས་ན་མི་ཞིག་ལུས་ལ་མེ་འབར་བ་ན་དེ་མ་ཞིའི་བར་ཅིས་ཀྱང་བདེ་བར་མི་འགྱུར་བ་བཞིན་དུ་སེམས་ཅན་ལ་


 
 
གནོད་པ་བྱས་ན་སངས་རྒྱས་བྱང་སེམས་རྣམས་དགྱེས་པའི་ཐབས་མེད་དོ། །ཞེས་དཔེས་བསྟན་པར་མཛད་ལ། དཔེ་
གཞན་ཡང་ཡོད་དེ་བུ་གཅིག་པོ་བསད་ནས་མ་དེ་ལ་ཕན་པ་ཅི་བྱས་ཀྱང་མགུ་བར་མི་འགྱུར་བ་བཞིན་ནོ། །
དེས་ན་བདག་གིས་སྔོན་སེམས་ཅན་ལ་གནོད་པ་བྱས་པས་སངས་རྒྱས་དང་བྱང་ཆུབ་སེམས་དཔའ་རྣམས་མི་
མཉེས་པར་གྱུར་པ་དེ་ཐམས་ཅད་འགྱོད་པས་བཤགས་ཤིང་བཟོད་པར་གསོལ་ནས་ད་ཕྱིན་ཆད་སངས་རྒྱས་དགྱེས་
པར་བྱ་བའི་སླད་དུ་སེམས་ཅན་རྣམས་ཀྱིས་བདག་གི་སྤྱི་བོར་རྡོག་པས་འཚོག་གམ་འགུམ་པ་སྟེ་གསོད་པར་བྱེད་
དམ་ཇི་ལྟར་བྱེད་དུ་ཟིན་ཡང་བདག་གིས་དེ་ཐམས་ཅད་ལ་ཁྲོ་བ་སྐད་ཅིག་ཡང་མི་སྐྱེད་པར་བཟོད་པར་བྱ་ཞིང་འཇིག་
རྟེན་ཀུན་གྱི་བྲན་ལྟ་བུར་ཁས་བླང་བར་བགྱིའོ་ཞེས་དམ་འཆའ་བའོ། །དེ་ལྟ་མོད་ཀྱི་སེམས་ཅན་འདི་དག་སངས་རྒྱས་
རྣམས་ཀྱིས་བདག་གིར་མཛད་པ་ཙམ་དུ་མ་ཟད་རང་ཅག་མ་དག་པའི་ངོར་སེམས་ཅན་དུ་སྣང་བ་འདི་དག་ཁོ་ན་བདག་
ཅག་གིས་ཡིན་ཚུལ་མ་མཐོང་བར་ཟད་ཀྱི་ངོ་བོ་ཉིད་ཀྱིས་ནི་སངས་རྒྱས་ལས་གཞན་མ་ཡིན་ཏེ་སྔོན་དང་ད་ལྟར་གྱི་
སངས་རྒྱས་ཐམས་ཅད་ཀྱང་འདི་ལྟ་བུ་ཁོ་ན་ལས་བྱུང་བའི་ཕྱིར་དང་། གཟོད་ནས་རྣམ་པར་དག་པའི་ཁམས་ཀྱི་རང་
བཞིན་ལ་ཐ་དད་པ་མ་མཐོང་བའི་ཕྱིར་རོ། །
འདིར་བོད་འགྲེལ་ཁ་ཅིག་ན། དེ་བཞིན་ཉིད་བདག་དག་པའི་བདག །ཅེས་པ་ལྟར་དེ་བཞིན་ཉིད་རང་བཞིན་གྱིས་
དག་པའི་བདག་ཉིད་དུ་གཅིག་པར་དགོངས་པར་མཛད་པ་འདི་ལ་ཐེ་ཚོམ་མེད་དོ། །ཅེས་དང༌། ཀུན་རྫོབ་ཏུ་སེམས་
ཅན་དུ་སྨད་པ་འདི་དག་ཉིད་དོན་དམ་པར་སངས་རྒྱས་ཡིན་ནོ། །ཞེས་སྣང་མོད་ཀྱང་དེ་བཞིན་ཉིད་བདག་དག་པའི་
བདག་ནི་བདག་དམ་པ་སོགས་བཤད་པའི་སྐབས་ཡིན་ལ། འདི་ནི་སེམས་ཅན་འདི་རྣམས་ཐུགས་རྗེ་ཅན་དེས་བདག་
གིར་མཛད་པ་འདི་ལ་ཐེ་ཚོམ་མེད་ཅེས་པ་ཡིན་ཏེ། བྱང་ཆུབ་སེམས་དཔའ་དོན་གྲུབ་སྐྱེད་མོས་ཚལ་དུ་རྩེ་བ་ན་ལྷས་
བྱིན་གྱི་ངང་པ་ཞིག་ལ་མདའ་བསྣུན་ཏེ་བྱང་ཆུབ་སེམས་དཔའི་པང་དུ་ལྷུང་བ་ན་དེའི་མདའ་ཕྱུང་སྟེ་སྨན་བྱུགས་པས་
སོས་ནས་བྱང་ཆུབ་སེམས་དཔའི་ཕྱི་བཞིན་དུ་རྟག་པར་འབྲང་ངོ་། །ལྷས་བྱིན་གྱིས་ངང་པ་དེ་ངས་བཟུང་བ་ཡིན་གྱིས་
བྱིན་ཅིག་ཅེས་སྤྲིང་བ་ན་བྱང་ཆུབ་སེམས་དཔས་ངས་སེམས་སྐྱེད་མ་ཐག་ཏུ་སེམས་ཅན་ཐམས་ཅད་བདག་གིར
བཟུང་བ་ཡིན་ནོ། །ཞེས་གསུངས་པ་ལྟ་བུའོ། །ཀུན་རྫོབ་ཏུ་སེམས་ཅན་དུ་སྣང་བ་དོན་དམ་པར་སངས་རྒྱས་ག་ལ་ཡིན་
ཏེ། ཀུན་རྫོབ་ཏུ་སྨིག་རྒྱུར་སྣང་བ་དོན་དམ་པར་ཆུ་མ་ཡིན་པའི་ཕྱིར་དང་། ཀུན་རྫོབ་ཏུ་སེམས་ཅན་དུ་སྣང་བ་ནི་ཀུན་
རྫོབ་དེའི་ཚེའང་འཁྲུལ་པ་ཁོ་ན་ཡིན་པའི་ཕྱིར་རོ་ཞེས་པ་ནི་ཞར་ལ་དཔྱད་པའོ། །
དེ་ལྟར་བཟོད་པ་ཉམས་སུ་བླང་བ་བཤད་ཟིན་ནས། གཉིས་པ་འབྲས་བུ་ཡིད་ལ་བྱ་བ་ལ་བཞི། མདོར་བསྟན་པ། དཔེས་
རྒྱས་པར་བཤད་པ། དཔེ་ལས་ཁྱད་པར་དུ་འཕགས་ཚུལ་བཤད་པ། འབྲས་བུ་དངོས་བཤད་པའོ། །དང་པོ་མདོར་
བསྟན་པ་ནི།

 
   
 

འདི་ཉིད་དེ་བཞིན་གཤེགས་པ་མཉེས་བྱེད་ཡིན། །
རང་དོན་ཡང་དག་སྒྲུབ་པའང་འདི་ཉིད་དེ། །
འཇིག་རྟེན་སྡུག་བསྔལ་སེལ་བ་འདི་ཉིད་དོ། །
དེ་ལྟར་བདག་གིས་རྟག་ཏུ་དེ་ཉིད་བྱ།། །།ཞེས་པ་དང་།
གཉིས་པ་དཔེས་རྒྱས་པར་བཤད་པ་ནི།
དཔེར་ན་རྒྱལ་པོའི་མི་འགའ་ཞིག །
སྐྱེ་བོ་མང་ལ་གནོད་བྱེད་ཀྱང་། །
སྐྱེ་བོ་མིག་རྒྱང་རིང་པོ་དག །
ནུས་ཀྱང་ཕྱིར་གནོད་མི་བྱེད་དེ།།  །།
འདི་ལྟར་དེ་གཅིག་མ་ཡིན་གྱི། །
རྒྱལ་པོའི་མཐུ་སྟོབས་དེ་ཡི་དཔུང་། །
དེ་བཞིན་གནོད་བྱེད་ཉམ་ཆུང་བ། །
འགའ་ཡང་ཁྱད་དུ་བསད་མི་བྱ།།  །།
འདི་ལྟར་དམྱལ་བའི་སྲུང་མ་དང་། །
ཐུགས་རྗེ་ལྡན་རྣམས་དེ་ཡི་དཔུང་།
དེ་ལྟར་དམངས་ཀྱིས་རྒྱལ་གཏུམ་བཞིན། །
སེམས་ཅན་རྣམས་ནི་མགུ་བར་བྱ།།  །།ཞེས་པ་དང་།
གསུམ་པ་དཔེ་ལས་ཁྱད་པར་དུ་འཕགས་ཚུལ་བཤད་པ་ནི།
རྒྱལ་པོ་ལྟ་ཞིག་ཁྲོས་ན་ཡང་། །
སེམས་ཅན་མི་མགུ་བྱས་པ་ཡིས།།
མྱོང་བར་འགྱུར་བ་གང་ཡིན་པ། །
དམྱལ་བའི་གནོད་པ་དེས་བྱེད་དམ།།  །།


རྒྱལ་པོ་ལྟ་ཞིག་མགུ་ན་ཡང་། །
སེམས་ཅན་མགུ་བར་བྱས་པ་ཡིས། །
འཐོབ་པར་འགྱུར་བ་གང་ཡིན་པ། །
སངས་རྒྱས་ཉིད་སྦྱིན་མི་སྲིད་དོ།།  །།
ཅེས་པས་བསྟན་ཏེ། དེ་ཡང་འདི་ཉིད་དེ་བཞིན་གཤེགས་པ་མཉེས་བྱེད་ཡིན་ཏེ། སེམས་ཅན་མགུ་བྱ་མ་གཏོགས་པ།
།གཞན་གང་ཞིག་གིས་ལན་ལོན་འགྱུར། །ཞེས་བཤད་ཟིན་པའི་ཕྱིར། རང་དོན་ཡང་དག་སྒྲུབ་པའང་འདི་ཉིད་དེ། བྱིས་
པས་རང་དོན་བྱས་པ་དང་། །ཞེས་སོགས་ཀྱིས་རྣམ་པར་བཤད་པའི་ཕྱིར། འཇིག་རྟེན་སྡུག་བསྔལ་སེལ་བའང་འདི་
ཉིད་དེ། བདག་པས་གཞན་གཅེས་ཀྱི་བྱང་ཆུབ་ཀྱི་སེམས་ནི་སངས་རྒྱས་ཀྱི་རྒྱུ་གྲུང་པོ་ཡིན་ལ། དེ་ཡོད་ན་རྫོགས་པའི་
སངས་རྒྱས་འཐོབ་པ་ལ་སངས་རྒྱས་འཇིག་རྟེན་དུ་བྱུང་ན་སེམས་ཅན་གྱི་ཕན་བདེ་ཐམས་ཅད་འབྱུང་བའི་ཕྱིར་ཏེ།
ཉི་མའི་དཀྱིལ་འཁོར་གང་ཚེ་འོད་ཀྱི་དྲ་བ་འགྱེད། །
དེ་ཚེ་སེམས་ཅན་ལས་བྱེད་བརྩོན་པ་དེ་བཞིན་དུ།
མཁས་པའི་ཤེས་ཕྱིར་འཇིག་རྟེན་བྱང་ཆུབ་སེམས་བྱུང་ན།
ཡེ་ཤེས་ཀྱི་ནི་སེམས་ཅན་ཡོན་ཏན་ཆོས་དང་ལྡན། །
དཔེར་ན་མ་དྲོས་གནས་པའི་ཀླུ་བདག་མེད་གྱུར་ན།
ཛམྦུའི་གླིང་འདིར་ཆུ་ཀླུང་འབབ་པར་ག་ལ་འགྱུར། །
ཞེས་སོགས་དཔེ་དང་བཅས་ཏེ་རྒྱས་པར་བསྟན་པའི་ཕྱིར། དེས་ན། དེ་ལྟར་རྟག་ཏུ་བདག་གིས་དེ་ཉིད་བྱ། །ཞེས།
འགུམས་ཀྱང་མི་ཁྲོ་ཞེས་སོགས་ཀྱི་དམ་བཅའ་སླར་ཡང་བརྟན་པོར་བཟུང་བ་ཡིན་ནོ། །དེ་རིགས་ཏེ། དཔེར་ན་རྒྱལ་
པོས་མངགས་པའི་མི་གཅིག་པོ་ཞིག་གི་མང་པོ་ལ་གནོད་པ་བྱེད་ཀྱང་སྐྱེ་བོ་མིག་རྒྱང་རིང་བ་ཕྱི་རྗེས་རིང་དུ་ལྟ་བ་
དག་མི་གཅིག་པོ་དེ་ཐུབ་པར་སླ་མོད་ཀྱང་། དེ་ལ་གནོད་པ་མི་བྱེད་དེ། རྒྱལ་པོ་དཔུང་དང་བཅས་པ་དེའི་ཕྱོགས་ཡིན་
པའི་ཕྱིར། དེ་བཞིན་དུ་སྐྱེ་བ་ཕྱི་མ་ནས་ཕྱི་མ་དཔག་ཏུ་མེད་པར་ཕྱི་རྗེས་རིང་དུ་ལྟ་བའི་སྐྱེ་བོ་མིག་རྒྱང་རིང་པོ་རྣམས་
གནོད་བྱེད་ཉམ་ཆུང་ཡང་བརྙས་པར་མི་བྱེད་དེ། འདི་ལྟར་དཀོན་མཆོག་ཐམས་ཅད་དང་དམྱལ་སྲུང་ལ་སོགས་པ་
རྣམས་དེའི་ཕྱོགས་ཡིན་པའི་ཕྱིར་ཏེ། རྣམ་པར་གནག་པའི་ལས་ཆུང་ངུས་ཀྱང་འབྲས་བུ་མི་བཟད་པ་སྐྱེད་པ་ནི་དགྲ་
བཅོམ་པ་ལ་སྤྲེའུ་ལྟར་ཡང་རྩལ་ཆེའོ་ཞེས་བྱས་པས་ངན་འགྲོ་དུ་མ་མྱོང་ཞིང་ཚེ་རབས་བརྒྱ་སྟོང་ཕྲག་དུ་མར་སྤྲེའུར་
གྱུར་པ་སོགས་མདོ་སྡེ་ལས་བརྒྱ་པ་སོགས་ལས་བསྟན་ཏོ། །
དེའི་ཕྱིར་རྒྱལ་པོ་གཏུམ་པོ་གཟུ་ལུམས་ཅན་ནི་ཅིས་ཀྱང་མགུ་བར་དཀའ་ཞིང་རྒྱུ་མེད་དུ་གནོད་པ་བྱེད་མོད་ཀྱི།

 
དེའི་འབངས་ན་གནས་པ་རྣམས་ཀྱིས་ཅི་ནས་ཀྱང་དེའི་སེམས་སྲུང་དགོས་པ་བཞིན་དུ། བདག་ཅག་དཀོན་མཆོག་ལ་
སྐྱབས་སུ་འཛིན་པ་རྣམས་ཀྱིས་ཀྱང་དཀོན་མཆོག་གི་སྲས་ལྟ་བུའི་སེམས་ཅན་རྣམས་མགུ་བར་བྱའི་གནོད་པར་མི་
བྱའོ། །དེ་ལྟ་མོད་ཀྱི་རྒྱལ་པོ་ནི་ཤིན་ཏུ་ཁྲོས་ཀྱང་ནོར་དབྲོག་པ་དང་གསོད་པར་ཟད་ཀྱི་དམྱལ་བར་སྐྱུར་མི་ནུས་ལ།
སེམས་ཅན་ལ་གནོད་པ་ལས་ནི་ངན་སོང་གི་སྡུག་བསྔལ་མུ་མཐའ་མེད་པ་ཐམས་ཅད་འབྱུང་ངོ་། །
ཡང་རྒྱལ་པོ་ནི་ཤིན་ཏུ་མགུ་ནའང་རྒྱལ་སྲིད་ཀྱི་ཕྱེད་སྦྱིན་པར་ཟད་ཀྱི་ཕྱི་མའི་བདེ་བ་སྦྱིན་པར་མི་ནུས་ལ།
སེམས་ཅན་ལ་ཕན་པ་ལས་ནི་གནས་སྐབས་དང་མཐར་ཐུག་གི་བདེ་བ་སངས་རྒྱས་ཉིད་ཀྱི་བར་དུ་ཐམས་ཅད་སྦྱིན་
པར་བྱེད་དོ།
བཞི་པ་འབྲས་བུ་དངོས་བཤད་པ་ནི།
སེམས་ཅན་མགུ་ལས་བྱུང་བ་ཡིས། །
མ་འོངས་སངས་རྒྱས་འགྲུབ་ལྟ་ཞོག
ཚེ་འདི་ཉིད་ལ་དཔལ་ཆེ་དང་། །
གྲགས་དང་སྐྱིད་འགྱུར་ཅིས་མ་མཐོང་།།  །།
འཁོར་ཚེ་བཟོད་པས་མཛེས་སོགས་དང་། །
ནད་མེད་པ་དང་གྲགས་པ་ཡིས། །
ཤིན་ཏུ་ཡུན་རིང་འཚོ་བ་དང་། །
འཁོར་ལོས་བསྒྱུར་བའི་བདེ་རྒྱས་འཐོབ།།  །།ཅེས་གསུངས་ཏེ།
དེ་ཡང་།
སེམས་ཅན་མགུ་ལས་བྱུང་བ་ཡིས།
མ་འོངས་སངས་རྒྱས་འགྲུབ་་་་་་།
ཅེས་པས་ནི་མཐར་ཐུག་གི་འབྲས་བུ་དང་།
ལྟ་ཞོག །ཚེ་འདི་ཉིད་ལ་དཔལ་ཆེ་དང་།།
གྲགས་དང་སྐྱིད་འགྱུར་ཅིས་མ་མཐོང་།།
 
ཞེས་པས་ནི་མཐོང་ཆོས་ཀྱི་འབྲས་བུ་དང༌། འཁོར་ཚེ་བཟོད་པས། །ཞེས་སོགས་ཀྱིས་མ་མཐོང་བའི་ཆོས་ཀྱི་འབྲས་བུ་
བསྟན་ཏོ། །
དེ་ཡང་སེམས་ཅན་ལ་ཕན་བདེར་བྱས་པའི་མཐར་ཐུག་གི་དངོས་འབྲས་ནི་རྫོགས་པའི་སངས་རྒྱས་ཡིན་ལ།
མཐར་ཐུག་ལྟ་ཞིག་མཐོང་བའི་ཆོས་ལ་ཡང་མང་པོས་བཀུར་བའི་རྒྱལ་པོས་ཞིང་ཆ་མཉམ་དུ་བགོས་ཤིང་ཞིང་ལེགས་
པར་བསྲུངས་པས་སྐྱེ་བོ་ཀུན་གྱིས་རྒྱལ་པོར་བཀུར་ཏེ་བསྐལ་པ་བཟང་པོ་འདི་ལ་རྒྱལ་པོའི་ཐོག་མར་གྱུར་པ་བཞིན་
ནོ། །
མ་མཐོང་བའི་ཆོས་ཚེ་རབས་གཞན་དག་ལ་ཡང་གཟུགས་མཛེས་ཤིང་ལྟ་ན་སྡུག་པ་དང་ནད་མེད་ཅིང་སྙན་པར་
གྲགས་པ་དང་ཚེ་རིང་ཞིང་འཁོར་ཕུན་སུམ་ཚོགས་པ་དང་འཁོར་ལོས་བསྒྱུར་བའི་རྒྱལ་སྲིད་ལ་སོགས་པ་རྒྱ་ཆེར་
འཐོབ་པར་འགྱུར་རོ། །
བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། བཟོད་པ་བསྟན་པ་ཞེས་བྱ་སྟེ་ལེའུ་དྲུག་པ་རྣམ་པར་ཕྱེ་
བའོ།། །།
 འདིར་གསུམ་པ་ལ་ཞེས་པའི་ས་བཅད་འདི་། གོང་དུ་འཇུག་པའི་ཕན་ཡོན་རྒྱས་བཤད་ལ་ས་བཅད་བཞི་བཤད་པའི་ཐ་མ་ཡིན།  ས་བཅད་འདི་
གོང་དུ། དྲན་ཤེས་བཞིན་གྱི་སྒོ་ནས་སེམས་སྲུང་བའི་ཚུལ་ཁྲིམས་ལ་ས་བཅད་ལྔ་བཤད་པའི་ས་བཅད་གསུམ་པ་ཡིན་ངེས།

 
   ེའུ་བདུན་པ། བརྩོན་འགྲུས་བསྟན་པ།  ད་ནི་བརྩོན་འགྲུས་ཀ ྱི ་ཕ་རོལ་ཏུ་ཕ ྱིན་པ་བཤད་པར་བྱའོ། །དེ་ལ་ལེའུའི་འབྲེལ་ནི། དེ་ལྟར་བཟོད་པ་དང་ལྡན་ན་ བརྩོན་འགྲུས་བརྩམ་པར་ནུས་ཤིང༌། དོན་ཆེན་པོ་དང་ལྡན་པར་མཐོང་ནས་རྩོམ་པར་ཡང་འགྱུར་བས་བཟོད་པའི་དེ་ མ་ཐག་ཏུ་བརྩོན་འགྲུས་ཀ ྱི་ལེའུ་བཤད་པ་སྟེ། འགྲེལ་ཆེན་ལས་ཀྱང༌། དེ་ལྟར་བཟོད་པས་བརྩོན་འགྲུས་བརྩམ་པ་ནི་ གཞན་དུ་ན་སྡུག་བསྔལ་བཟོད་པར་མི་ནུས་པས་བརྩོན་འགྲུས་ཞན་པར་འགྱུར་བས་སོ། །ཞེས་སོ། །དགེ་བའི་ལྷས་ནི། དེ་ལྟར་བཟོད་ལྡན་བརྩོན་འགྲུས་བརྩམ། །ཞེས་བཏོན་ནས་ལེའུའི་འབྲེལ་དུ་འཆད་དོ། ། འབྲེལ་བ་དེ་ལྡན་གྱི ་བརྩོན་འགྲུས་ཀ ྱི་ལེའུ་འདི་ལ་ལྔ། བརྩོན་འགྲུས་ལ་སྤྲོ་བ་སྐྱེད་པ། བརྩོན་འགྲུས་ཀ ྱི ་ངོ་བོ། མི་ མཐུན་ཕྱོགས་སྤང་བ། བརྩོན་འགྲུས་བརྩམ་ཚུལ་དངོས། བརྩོན་འགྲུས་སྤེལ་བའི་ཚུལ་ལོ། ། དང་པོ་བརྩོན་འགྲུས་ལ་སྤྲོ་བ་སྐྱེད་པནི། དེ་ལྟར་བཟོད་པས་བརྩོན་འགྲུས་བརྩམ། ། དེ་ལྟར་བརྩོན་ལ་བྱང་ཆུབ་གནས། ། རླུང་མེད་གཡོ་བ་མེད་པ་བཞིན། ། བསོད་ནམས་བརྩོན་འགྲུས་མེད་མི་འབྱུང༌།།  །། ཞེས་གསུངས་ཏེ། དེ་ལྟར་བཟོད་པ་དང་ལྡན་པའི་དགོས་པ་ནི། བརྩོན་འགྲུས་བརྩམ་པ་སྟེ། གལ་ཏེ་བརྩོན་འགྲུས་དང་ བྲལ་ན་བཟོད་པ་ཉིད་ཀྱང་མི་བརྟན་ནོ། །དེས་ན་བྱང་ཆུབ་ལ་སོགས་པ་དགེ་བའི་ཆོས་ཐམས་ཅད་ནི་བརྩོན་འགྲུས་ཁོ་ ན་ལ་རག་ལས་ཏེ་དཔེར་ན་གཡོ་བ་ནི་རླུང་ལ་རག་ལས་པ་བཞིན་ནོ། །དེས་ན་བརྩོན་འགྲུས་མེད་ན་བསོད་ནམས་ ཀ ྱི་ལས་གང་ཡང་མི་འབྱུང་སྟེ། བློ་གྲོས་རྒྱ་མཚོའི་མདོ་ལས། ལེ་ལོ་ཅན་ལ་ནི་སྦྱིན་པ་ནས་ཤེས་རབ་ཀྱི་བར་དུ་མེད་ དོ་ལེ་ལོ་ཅན་ལ་ནི་གཞན་དོན་བྱ་བ་མེད་དོ་ལེ་ལོ་ཅན་ལ་ནི་བྱང་ཆུབ་ཤིན་ཏུ་རིང་ཞིང་རྣམ་པར་རིང་ངོ༌། །ཞེས་སོ། །བརྩོན་འགྲུས་དང་ལྡན་ན་ཡོན་ཏན་ཐམས་ཅད་འཐོབ་སྟེ་བློ་གྲོས་རྒྱ་མཚོ་གང་ན་བརྩོན་འགྲུས་ཡོད་པ་དེ་ན་བྱང་ཆུབ་ ཡོད་དོ། །ཞེས་སོ། ། གཉིས་པ་ངོ་བོ་ནི།བརྩོན་གང་དགེ་ལ་སྤྲོ་བའོ། ། ཞེས་གསུངས་ཏེ། མི་དགེ་བ་དང༌ལུང་དུ་མ་བསྟན་པའི་ཚོང་སོ་ནམ་སོགས་ལ་འབད་པ་ནི་བརྩོན་འགྲུས་མ་ཡིན་ཏེ། བྱ་བ་ངན་ཞེན་གྱི་ལེ་ལོ་འམ། དམད་པའི་ལེ་ལོ་ཞེས་བྱའོ། །དེས་ན་དགེ་བ་ལ་སྤྲོ་བས་འཇུག་པ་ནི་བརྩོན་འགྲུས་ཡིན་ ཏེ། མདོ་ལས། བརྩོན་འགྲུས་གང་ཞེ་ན་དགེ་བ་ལ་སྤྲོ་བའོ། །ཞེས་དང༌། རྒྱན་ག ྱི ་འགྲེལ་པར། དགེ་ལ་ཡང་དག་སྤྲོ་བ་ དང་ཞེས་བྱ་བ་ནི་ངོ་བོ་ཉིད་དེ། ཞེས་སོ། །འགྲེལ་ཆེན་ལས་ཀྱང༌། བརྩོན་འགྲུས་གང་ཞེ་ན། དགེ་བའི་ལས་སྦྱི ན་པ་ལ་ སོགས་པ་དང༌། ཐོས་པ་ལ་སོགས་པ་ལ་སྤྲོ་བ་དེ་ལ་བརྩོན་འགྲུས་ཞེས་བརྗོད་དེ། མི་དགེ་བ་ལ་སྤྲོ་བ་ནི་ལེ་ལོ་ཉིད་དོ། །ཞེས་སོ། ། གསུམ་པ་མི་མཐུན་ཕྱོགས་སྤང་བ་ལ་ལྔ། མདོར་བསྟན་པ། ལེ་ལོ་སྐྱེ་བའི་རྒྱུ་བཤད་པ། སྙོམས་ལས་ཀ ྱི་ལེ་ལོ། །བྱ་བ་ངན་ཞེན་གྱི་ལེ་ལོ། །སྒ ྱིད་ལུག་པའི་ལེ་ལོ་སྟེ་གསུམ་པོ་རིམ་པས་སྤང་ཚུལ་ལོ། །དང་པོ་མདོར་བསྟན་པནི། དེ་ཡི་མི་མཐུན་ཕྱོགས་བཤད་བྱ། ། ལེ་ལོ་ངན་ལ་ཞེན་པ་དང༌། ། སྒ ྱི ད་ལུག་བདག་ལ་བརྙས་པའོ།།  །། ཞེས་གསུངས་ཏེ། འདི་ལྟར་བརྩོན་འགྲུས་ཀ ྱི་མི་མཐུན་ཕྱོགས་ནི་བྱ་བར་འོས་པ་དུས་ལས་ཡོལ་བར་བྱེད་པའི་ཕྱི ར་ལེ་ ལོ་ཞེས་བྱ་སྟེ། དེ་ནི་སྙོམས་ལས་ཀ ྱིས་བག་མེད་དུ་གནས་པ་དང༌། བྱ་བ་ངན་པ་མཁས་པས་དམད་པའི་གནས་ལ་ཞེན་ པ་དང༌། བདག་ཉིད་ལ་བརྙས་པས་ཞུམ་ཞིང་སྒྱི ད་ལུག་པ་སྟེ་སྤང་པར་བྱ་བའི་ལེ་ལོ་ནི་རྣམ་པ་གསུམ་མོ། ། གཉིས་པ་ལེ་ལོ་སྐྱེ་བའི་རྒྱུ་བཤད་པ་ནི། སྙོམས་ལས་བདེ་བའི་རོ་མྱང་དང༌། ། གཉིད་ལ་བསྟེན་པའི་སྲེད་པ་ཡིས། ། འཁོར་བའི་སྡུག་བསྔལ་མི་སྐྱོ་ལས། ། ལེ་ལོ་ཉེ་བར་སྐྱེ་བར་འགྱུར།།  །། ཞེས་གསུངས་ཏེ། སོས་དལ་དུ་སྡོད་པ་ཙམ་ལ་དགའ་བའི་སྙོམས་ལས་ལ་བདེ་བར་འདུ་ཤེས་པས་དེའི་རོ་མྱང་བ་ དང༌། ཉལ་བ་དང༌། བསྙེས་པ་དང༌། གཉིད་ལ་དགའ་བས་གོང་ནས་གོང་དུ་དེའི་ཞེན་པ་འཕེལ་ཞིང་དེ་ལ་སྐྱོན་དུ་མི་ལྟ་ བ་ནི་ལེ་ལོ་སྐྱེ་བའི་རྒྱུ་སྟེ། དེས་འཁོར་བ་ལ་སྐྱོ་བར་མི་འགྱུར་ལ། འཁོར་བ་ལས་མི་སྐྱོ་བ་དང་མི་འཆི་བའི་འདུ་ཤེས་ ཀ ྱི ས་ཀྱང་ལེ་ལོ་གོང་དུ་སྐྱེ་བར་འགྱུར་ཏེ། དཀའ་འགྲེལ་ཆུང་ངུ་ལས་ཀྱང༌། རྒྱུ་གང་ལས་ཞེ་ན་འཁོར་བའི་སྡུག་བསྔལ་ ལས་མི་སྐྱོ་བ་ལས་སོ། །ཞེས་སོ། ། གསུམ་པ་སྙོམས་ལས་ཀ ྱི་ལེ་ལོ་སྤང་བ་ལ་གཉིས། འཆི་བའི་འཇིགས་པ་བསམས་ཏེ་རྒྱུད་བསྐུལ་བ་དང༌། ཕྱི ་མར་ངན་ སོང་ལ་འཇིགས་པས་བསྐུལ་བའོ། །དང་པོ་འཆི་བའི་འཇིགས་པ་བསམས་ཏེ་རྒྱུད་བསྐུལ་བ་ནི། ཉོན་མོངས་ཉ་བས་བཤོར་ནས་ནི། ། སྐྱེ་བའི་རྒྱར་ནི་ཆུང་གྱུར་ནས། ། འཆི་བདག་ཁར་ནི་སོང་གྱུར་བ། ། ཅི་སྟེ་ད་དུང་མི་ཤེས་སམ།།  །། རང་སྡེ་རིམ་གྱི ས་གསོད་པ་ཡང༌། ། ཁྱོད་ཀྱི ས་མཐོང་བར་མ་གྱུར་ཏམ། ། འོན་ཀྱང་གཉིད་ལ་བསྟེན་པ་གང༌། ། གདོལ་པ་དང་ནི་མ་ཧེ་བཞིན།།  །། ལམ་ནི་ཀུན་ནས་བཀག་ནས་སུ། ། འཆི་བདག་གིས་ནི་བལྟས་བཞིན་དུ། ། ཇི་ལྟར་ཁྱོད་ནི་ཟ་དགའ་ཞིང༌། ། འདི་ལྟར་གཉིད་ལོག་ཇི་ལྟར་དགའ།།  །། མྱུར་པ་ཉིད་དུ་འཆི་འགྱུར་བས། ། དེ་སྲིད་དུ་ནི་ཚོགས་སོག་བྱ། ། དེ་ཚེ་ལེ་ལོ་སྤངས་ཀྱང་ནི། ། དུས་མ་ཡིན་པས་ཅི་ཞིག་བྱ།།  །། འདི་ནི་མ་བྱས་བརྩམས་པ་དང༌། ། འདི་ཕྱེད་བྱས་པར་གནས་པ་ལ། །

ློ་བུར་འཆི་བདག་འོངས་ནས་ནི། ། ཀྱེ་ཧུད་བཅོམ་ཞེས་སེམས་པར་འགྱུར།།  །། མྱ་ངན་ཤུགས་ག ྱིས་སྐྲངས་པ་ཡི། ། མིག་དམར་གདོང་ལ་མཆི་མ་འཛག ། ཉེ་དུ་རེ་ཐག་ཆད་པ་དང༌། ། གཤིན་རྗེའི་ཕོ་ཉའི་བཞིན་ལ་ལྟ།།  །། རང་ས ྡི ག་དྲན་པས་གདུངས་པ་དང༌། ། དམྱལ་བའི་སྒྲ་ནི་ཐོས་པ་ཡིས། ། སྐྲག་པས་མི་གཙང་ལུས་གོས་ཤིང༌། ། མྱོས་པར་གྱུར་ཚེ་ཅི་ཞིག་བྱ།།  །། ཞེས་གསུངས་ཏེ། དེ་ཡང་དང་པོས་སྐྱེས་པའི་ཕྱིར་འཆི་ངེས་པར་བསྟན། གཉིས་པས་རང་གཞན་ཀུན་ཀྱང་རིམ་གྱི ས་ འཆི་བར་བསྟན། གསུམ་པས་འཆི་བ་ལས་མི་ཐར་བར་བསྟན། བཞི་པས་མྱུར་དུ་འཆི་བ་དང༌། ལྔ་པས་བློ་བུར་དུ་འཆི་ བ་དང༌། དེ་ནས་གཉིས་ཀྱིས་དེའི་ཚེ་ཅིས་ཀྱང་མི་ཕན་པར་བསྟན་པའོ། ། དེ་ཡང་ཉོན་མོངས་པ་ཉ་པ་ལྟ་བུས་འདུས་བྱས་པའི་སྐྱེ་གནས་རྣམ་པ་བཞིའི་རྒྱར་བདག་ཆུང་ཟིན་ན་ལྕགས་ཀྱུས་ ཟིན་པའི་ཉ་ད་ལྟ་ཆུ་ནང་ན་འཕྱོ་ཡང་སྐམ་སར་ཐོན་ཟིན་པ་དང་འདྲ་བ་ལྟར་བདག་ཡང་འཆི་བདག་གི་ཁར་སོང་ཟིན་པ་ དང་མཚུངས་པ་སྟེ་ཅིས་ཀྱང་འཆི་དགོས་སོ། །འོན་ཏེ་ཡིད་མི་ཆེས་ན་རང་དང་སྐྱེ་གནས་གཅིག་པའི་སྡེ་ཚན་ཡུལ་མི་ ལ་སོགས་པ་མཆོག་དམན་ཐམས་ཅད་རིམ་གྱིས་འཆི་བ་འདི་ཅིས་མ་མཐོང༌། གལ་ཏེ་འདི་མཐོང་བཞིན་དུ་ཡང་གཉིད་ དང་སྙོམས་ལས་ལ་ཞེན་ན་ལུག་དང་མ་ཧེ་སོགས་ར་བར་བཅུག་སྟེ་གདོལ་པས་རིམ་གྱི ས་གསོད་པ་མཐོང་བ་ན་ཕ ྱི་ མ་དེ་དག་སྐྲག་ཆེས་བས་གདོལ་བའི་གྲི་སྦས་ཏེ་སས་འགེབས་པ་དང་ངུ་ཞིང་འཕྱོང་བ་དང༌། ཁ་ཅིག་རང་བཞིན་གྱི ས་ ས ྙིང་གས་ཏེ་འཆིའོ་ཞེས་ཐོས་ན་ཁྱོད་ནི་དེ་བས་ཀྱང་བླུན་པར་ཟད་དེ་རང་སྡེ་རིམ་གྱི ས་གསོད་པ་མཐོང་ཡང་སེམས་ ཅུང་ཟད་ཀྱང་མི་སྐྲག་པས་སོ། །དེས་ན། གང་དུ་ཕ ྱིན་ཡང་འཆི་བས་མི་ཚུགས་པའི། ། ས་ཕྱོགས་དེ་ནི་གང་ནའང་ཡོད་མ་ཡིན། ། ནམ་མཁའ་ལ་མེད་རྒྱ་མཚོའི་གཏིང་ནའང་མེད། ། རི་བོ་ཀུན་ག ྱི ་ཕུག་ཏུ་ཞུགས་ཀྱང་མེད། །ཅེས་དང༌། རྒྱལ་པོ་གཟུགས་ཅན་ས ྙི ང་པོ་ལ་གདམས་པའི་མདོ་ལས། རྒྱལ་པོ་ཆེན་པོ། དཔེར་ན། ཕྱོགས་བཞི་ནས་རི་ཆེན་པོ་སྲ་ བ་བརྟན་པ་མ་གས་པ་འཕན་མེད་པ་བཞི་ནམ་མཁའ་ལ་རེག་ཅིང་ས་རློག་སྟེ་རྩྭ་ཤིང་དང་སྲོག་ཆགས་ཐམས་ཅད་ཕྱེ་ མར་འཐག་ཅིང༌། འོང་བ་དེ་དག་ལ་མགྱོགས་པས་འབྲོས་པའམ། སྟོབས་ཀ ྱི ས་ཟློག་པའམ། ནོར་ག ྱི ས་ཟློག་པར་སླ་བ་ མ་ཡིན་ནོ། ། དེ་བཞིན་དུ་འཇིགས་པ་ཆེན་པོ་འདི་དག་འབྱུང་སྟེ་བཞི་གང་ཞེ་ན། རྒ་བས་ནི་དར་ལ་བབ་པ་འཇོམས་ཤིང་འོང༌། ནད་ཀ ྱིས་ནི་ནད་མེད་པ་འཇོམས། གུད་པས་ནི་ཕུན་སུམ་ཚོགས་པ་འཇོམས། འཆི་བས་ནི་སྲོག་འཇོམས་ཤིང་འོང་ སྟེ་དེ་ལ་མགྱོགས་པས་འབྲོས་པ་ལ་སོགས་པར་སླ་བ་མ་ཡིན་ནོ། །ཞེས་པ་ལྟར་བདག་ལ་འབྲོས་པའི་ལམ་ནི་མེད་ ལ། འཆི་བདག་གིས་ནི་བདག་ལ་སྐད་ཅིག་ཡང་མི་གཡེལ་བར་ལྟ་བ་འདི་ཤེས་བཞིན་དུའང་བདག་ཉིད་དང་ཟས་སྐོམ་ ལ་ཆགས་པར་རིགས་སམ་སོམས་ཤིག་པའོ། །དེ་ལྟ་མོད་ཀ ྱི་ཚེ་ལ་ལོང་མེད་པའི་ཕྱིར་མྱུར་དུ་འཆི་ཞིང༌། བྱ་བ་ཁ་ ཅིག་ནི་མགོ་བརྩམས། ཁ་ཅིག་ནི་ཕྱེད་ཟིན་པ་སོགས་བདག་གི་བྱ་བ་ཚར་མ་ཚར་ལ་མ་ལྟོས་པར་འཆི་བདག་གིས་གློ་ བུར་དུ་བསད་དེ། ཀྱེ་མ། བདག་ནི་བཅོམ་ག ྱིས་མེད་དོ་ཞེས་འགྱོད་ཅིང༌། འཇིགས་པ་དང་བཅས་ཏེ་འཆི་བར་འགྱུར་ ལ། དེའི་ཚེ་མཛའ་བཤེས་དང་འབྲལ་བར་ཤེས་ཏེ་རེ་ཐག་ཆད་པས་མྱ་ངན་གྱིས་ཅི་བྱ་ཏོལ་མེད་པའི་ཉེ་དུ་རྣམས་མིག་ ཁྲག་ལྟར་དམར་ཞིང༌། གདོང་ཆེས་སྐྲངས་པར་ངུ་བས་མཐའ་བསྐོར་ཡང་འཆི་བ་པོ་ཉིད་ནི་རིས་མནན་པ་དང་ཆུ་བོར་ སུབས་པ་སོགས་ཀ ྱི་འཁྲུལ་སྣང་འཆར་ཞིང་དབུགས་རིང་ཐུང་དུ་རྩེག་ལ། གཤིན་རྗེའི་ཕོ་ཉ་ཡང་ཡུད་དུ་མཐོང་བའི་ བཞིན་ལ་འཇིགས་ཤིང་སྐྲག་པས་ལྟ་བ་དང༌། རང་གི་སྡིག་པས་འགྱོད་ཅིང་དམྱལ་བའི་སྣང་བ་ཤར་ཏེ་ངུ་འབོད་དང༌། འཚེད་པ་དང༌། འཚེར་བའི་སྒྲ་འཇིགས་སུ་རུང་བ་རྣམས་ཐོས་པས་སྐྲག་ཆེས་བས་འཆི་ཀ་མའི་ལུས་དེ་ལས་བཤང་ གཅི་དང་རྡུལ་འཛག་ཅིང༌། མགོན་སྐྱབས་མེད་པར་ཕ་རོལ་ཏུ་འགྲོ་བ་དེའི་ཚེ་ལེ་ལོ་སྤངས་ཏུ་ཟིན་ཡང་ཅི་ཡང་མི་ནུས་ ཀ ྱི་དེ་བས་བདག་ཡང་འདི་ལྟ་བུ་ཁོ་ནའི་ཆོས་ཅན་དུ་གོ་བར་ག ྱིས་ལ། ད་ལྟ་ལེ་ལོ་སྤངས་ཏེ་དགེ་བའི་ཚོགས་ལ་འབད་ པ་བྱོས་ཤིག་པའོ། ། འདིར་བི་བྷུ་ཏིས། ཉེ་དུ་དང་གཤིན་རྗེའི་གདོང་ལ་ལྟ་དགོས་ན་ཞེས་དང་ཡིག་སྡུ་བའི་སྒྲར་འབྲུ་གཉེར། དགེ་ལྷས། ཉེ་དུ་དེ་དག་ཁྱོད་འཚོ་བའི་རེ་ཐག་ཆད་པར་མཐོང་བ་དང་ཁྱོད་ཉིད་གཤིན་རྗེའི་གདོང་ལ་ལྟ་བ་ཞེས་པའི་དོན་ཅན་ག ྱི ས་ དང་ཡིག་འབྱེད་པའི་སྒྲར་འབྲུ་གཉེར་རོ། ། གཉིས་པ་ཕྱི ་མར་ངན་སོང་ལ་འཇིགས་བས་བསྐུལ་བ་ནི། ཁྱོད་ནི་ཉ་གསོན་འགྲེ་བ་ལྟའི། ། ཚེ་འདིར་འཇིགས་དང་ལྡན་གྱུར་ན། །

ས ྡིག་བྱས་དམྱལ་བ་མི་བཟད་པའི། ། སྡུག་བསྔལ་རྣམས་ནི་སྨོས་ཅི་དགོས།།  །། ཆུ་ཚན་གྱིས་ནི་རེག་པ་ན། ། གཞོན་ཤ་ཅན་ལ་རབ་ཚ་བའི། ། དམྱལ་བ་ཡི་ནི་ལས་བྱས་ནས། ། ཅི་ཕྱིར་འདི་ལྟར་བདེ་བར་གནས།།  །། བརྩོན་མེད་འབྲས་བུ་འདོད་པ་དང༌། ། གཟེ་རེ་ཅན་ལ་གནོད་མང་ཞིང༌། ། འཆི་བས་བཟུང་བཞིན་ལྷ་ལྟར་སྤྱོད། ། ཀྱེ་ཧུད་སྡུག་བསྔལ་དག་གིས་བཅོམ།།  །། མི་ཡི་གྲུ་ལ་བསྟེན་ནས་ནི། ། སྡུག་བསྔལ་ཆུ་བོ་ཆེ་ལས་སྒྲོལ། ། གྲུ་འདི་ཕྱི ་ནས་རྙེད་དཀའ་བས། ། རྨོངས་པ་དུས་སུ་གཉིད་མ་ལྡོག།  །། ཞེས་གསུངས་ཏེ། དང་པོས་དམྱལ་བའི་སྡུག་བསྔལ་ཚད་མེད་པར་བསྟན། གཉིས་པས་ད་ལྟ་བཏང་སྙོམས་སུ་སྡོད་ མི་རིགས་པར་བསྟན། གསུམ་པས་བདག་གི་སྤྱོད་པ་ལ་ཡི་ཆད་པར་བསྟན། ཐ་མས་ད་ལྟ་འབད་དེ་སྒྲུབ་དགོས་པར་ བསྟན་པའོ། ། དེ་ཡང་ཁྱོད་ནི་འཆི་བ་ན་ཡང་གནད་གཅོད་ཀ ྱི ་སྡུག་བསྔལ་ཉ་གསོན་པོར་བྱེ་ཚན་ལ་འགྲེ་ལྡོག་བྱེད་པ་ལྟ་བུ་སྔར་ བཤད་པ་དེ་ལྟ་ཡིན་མོད་ཀྱང་དེས་ཁྱོད་ཀྱི ་ས ྡིག་པའི་འབྲས་བུ་ཕྱོགས་ཙམ་ཡང་ཟད་པ་མ་ཡིན་ཏེ། འདི་ནི་མྱུ་གུ་ཙམ་ དུ་ཟད་ལ། སྡོང་བུ་དང༌། མེ་ཏོག་དང༌། འབྲས་བུ་ལྟ་བུའི་དམྱལ་བའི་སྡུག་བསྔལ་འཇིགས་སུ་རུང་བ་ནི། ད་གདོད་ འོང་སྟེ་དེ་དག་ནི་ཉན་པ་ཙམ་ཡང་བཟོད་པར་དཀའ་སྟེ། མནར་མེད་པའི་དམྱལ་བའི་སྡུག་བསྔལ་ཇི་ལྟ་བར་ཐོས་ན་མི་ རྣམས་ཁྲག་དྲོན་མོ་བསྐྱུགས་ཏེ་འཆི་བར་འགྱུར་བས་ན་མ་གསུངས་པར་བཤད་ལ། སུམ་བཅུ་རྩ་གསུམ་ག ྱི་ཤིང་ཤྲི་ ཤི་ཥའི་གཞལ་མེད་ཁང་སྟོང་པ་གཅིག་ཤོས་ན་སངས་རྒྱས་འཁོར་བ་འཇིག་གིས་བྱིན་ག ྱི ས་བརླབས་པའི་རིགས་ དྲུག་གི་དུས་གསུམ་གྱི ་གཟུགས་བརྙན་ཞལ་བ་ལ་འཆར་བ་ཡོད་པར་ཡང་ལྷ་རྣམས་དེ་མཐོང་ན་ཁྲག་དྲོན་མོ་བསྐྱུགས་ ཏེ་འཆི་བས་ན། མནར་མེད་ཀྱི་རྣམ་པ་མ་བསྟན་པ་ལྟ་བུ་ཡིན་ལ། དམྱལ་བ་གཞན་བདུན་པོ་དག་ཡང་བ ྲི ས་པ་མཐོང་ན་ ཡང་ལྟར་མི་བཟོད་དེ། བཤེས་སྤྲི ང་ལས། དམྱལ་བ་བ ྲི ས་པ་མཐོང་དང་ཐོས་པ་དང༌། ། དྲན་དང་བཀླགས་དང་གཟུགས་སུ་བག ྱི ས་རྣམས་ཀྱང༌། ། འཇིགས་པ་སྐྱེད་པར་བག ྱིད་ན་མི་བཟད་པའི། ། རྣམ་ས ྨི ན་ཉམས་སུ་མྱོང་རྣམས་སྨོས་ཅི་དགོས། །ཞེསསོ། ། བི་བྷུ་ཏིས། ཉ་གསོན་པོ་མིས་གསོད་པའི་དོན་དུ་བུམ་པ་ལ་སོགས་པར་བཅུག་སྟེ་ནམ་འདོད་གསོད་པ་ལྟར་ཞེས་འབྲུ་ གཉེར་བ་ལྟར་ན། ཁྱོད་ནི་གསོན་འདྲ་བ་ལྟར། །ཞེས་གཞུང་འདོན་པར་སྣང་ཡང༌། ཚེ་འདིར་འཇིགས་དང་ལྡན་གྱུར་ན། །ཞེས་པ། སྐྲག་པས་མི་གཙང་ལུས་གོས་ཤིང༌། །སོགས་ཀ ྱི ་གནད་གཅོད་ཀ ྱི ་སྡུག་བསྔལ་ལ་སྙེག་པར་སྣང་བས་འབྲུ་ སྔ་མ་ཉིད་ལེགས་ཏེ་ཉ་གསོན་པོ་བུམ་པར་བཅུག་སྟེ་ཟས་བཟང་པོས་བསེས་ན་དེས་ནི་བདག་ཉིད་བདེ་བར་ཤེས་ཀྱི་ གསོད་པར་མི་ཤེས་སོ། །མཐོ་རིས་སུ་བསོད་ནམས་ཀ ྱི ་ལས་ཀ ྱི ས་ལུས་གཞོན་ཤ་ཅན་དུ་འགྱུར་ལ། དེ་ནི་འཇམ་ཞིང་ ཁ་དོག་བཟང་བ་ལྟ་ན་མཛེས་པས་བདག་ཉིད་བདེ་བར་བྱེད་པའོ། །ངན་སོང་དུ་ནི་སྡིག་པའི་ལས་ཀྱི ས་ལུས་གཞོན་ ཤ་ཅན་ཤིན་ཏུ་རྙི་པར་འགྱུར་ཡང་མི་དགེ་བའི་ལས་ཀྱི ས་བསྐྱེད་པའི་ཕྱི ར། གཞན་སྐྱུག་བྲོ་བ་དང་མི་མཛེས་པ་དང་ འཇིགས་སུ་རུང་བ་སྐྱེད་ཅིང་རྩྭའི་མྱུ་གུས་ཀྱང་ལུས་ལ་ཚེར་མ་ལྟར་འཛུག་པའི་ཟུག་རྔུ་སྐྱེད་པས་གཟེ་རེག་ཆེ་ཞིང་ བདག་ཉིད་སྡུག་བསྔལ་བར་བྱེད་པ་སྟེ་སྦལ་པ་དང་ན་བུན་ག ྱི་འབུའི་ལུས་ལྟ་བུ་ཡིན་ལ་དམྱལ་བར་ནི་དེ་བས་འབུམ་ འགྱུར་ག ྱི ས་ཡང་སོས་ཀ ྱི ་ལུས་རྙི་བ་ནས་མནར་མེད་ཀྱི ་བར་དུ་བདུན་འགྱུར་ག ྱིས་རིམ་པས་རྙི་ཞིང་མི་སྡུག་པར་ འགྱུར་ལ། དེ་ལྟར་དམྱལ་བ་པའི་ལུས་ལས་ངན་གྱི ས་བསྐྱེད་པའི་རྙི་ཞིང་གཞོན་ལ་མི་སྡུག་པ་ལ་ཟངས་ཞུན་ཁོལ་མས་ སྲེག་ལ། ཡང་སྐད་ཅིག་དེ་ཉིད་དུ་དེ་བས་ཀྱང་རྙི་བའི་ལུས་སུ་འགྱུར་ཞིང་ཡང་སྲེག་པ་སོགས་ལོ་གྲངས་མཐའ་ཡས་ པར་དེ་ལྟར་མྱོང་ངེས་ཀྱི ་ལས་བསགས་ནས་ད་ལྟ་རློམ་སེམས་དང་བཅས་ཏེ་བདེ་བའི་ང་རྒྱལ་གྱི ས་སྡོད་ནུས་པ་འདི་ ཅི་ལྟ་ཞིག་ཏུ་རུང༌། དེས་ན། བརྩོན་འགྲུས་མི་རྩོམ་འབྲས་བུ་འདོད། ། གཟེ་རེག་ཆེ་ཡང་གནོད་པ་མང༌། ། འཆི་བས་བཟུང་ཡང་ལྷ་ལྟར་བསྙེམས། ། ཀྱེ་ཧུད་སྡུག་བསྔལ་ག ྱི ས་བཅོམ་ཁྱོད། ། ཅེས་རང་ལ་ཁྲེལ་གདའ་བ་སྟེ་འདི་ལྟར་འབྲས་བུ་འདོད་ལ་བརྩོན་འགྲུས་མི་རྩོམ་པ་ནི་འགལ་ལོ་ཞེས་སོགས་ཀ ྱི ་དོན་ ཅན་ནོ། །དེས་ན་དལ་འབྱོར་གྱི་གྲུ་དང་དགེ་བའི་བཤེས་གཉེན་གྱི་མཉན་པར་འཛོམ་པའི་དུས་འདིར་སེམས་ཁྱོད་སྡུག་

བསྔལ་ག ྱི ་ཆུ་བོ་འདི་ལས་རྒོལ་ཞིག་སྟེ་གྲུ་དང་མཉན་པ་འདི་ལྟ་བུ་ཕྱིས་མི་རྙེད་པས་ད་ལྟ་ཁོ་ན་ཆུ་བོ་ལས་རྒལ་དགོས་ ཏེ་ཅུང་ཟད་ཀྱང་ལེ་ལོ་བྱ་བའི་དུས་ནི་འདི་མ་ཡིན་ནོ། ། བཞི་པ་ངན་ཞེན་གྱི་ལེ་ལོ་སྤང་བ་ནི། དགའ་བའི་རྒྱུ་ནི་མཐའ་ཡས་པའི། ། དམ་ཆོས་དགའ་བའི་མཆོག་སྤངས་ནས། ། སྡུག་བསྔལ་རྒྱུ་ཡི་གཡེང་བ་དང༌། ། རྒོད་སོགས་ལ་ཁྱོད་ཅི་ཕྱི ར་དགའ།།  །། ཞེས་གསུངས་ཏེ། དུས་སྟོན་དང༌། གླུ་གར་དང༌། མགྲོན་དུ་བོད་པ་སོགས་ནི་དགའ་བའི་གནས་ཡིན་པས་དེ་ལ་ཆགས་ པར་རིགས་སོ་ཞེ་ན། གནས་སྐབས་དང༌། མཐར་ཐུག་གི་དགའ་བ་ཐམས་ཅད་ཀྱི་རྒྱུ་དམ་པའི་ཆོས་ཀ ྱི ་དགའ་བ་ སྤངས་ནས་སྡུག་བསྔལ་ཁོ་ནའི་རྒྱུར་གྱུར་པ་དེ་དག་ལ་ཅིའི་ཕྱི ར། དགའ་སྟེ་གླུ་གར་ནི་རང་ཉིད་ལུས་ངལ་ཞིང་དུབ་ པར་འགྱུར་ལ། དཔྱོད་ལྡན་གྱི ་ངོ་ཚ་དང་སྙི ང་རྗེའི་གནས་ཡིན་ཞིང༌། དུས་སྟོན་སོགས་ཀྱང་འབྲས་བུ་མེད་པར་མ་ཟད། ཡམས་ནད་དང༌། རྒྱལ་པོའི་ཆད་པ་དང་ཆོམ་རྐུན་སོགས་འཇིགས་པ་དུ་མའི་གནས་ཡིན་པའི་ཕྱི ར་ན། རྒོད་ཅིང་རྩེ་བ་ སོགས་བྱིས་པའི་སྤྱོད་པ་དེ་དག་ལ་ངོ་ཚ་ཞིང་སྐྱོ་བར་རིགས་ཀྱི་དགའ་བར་མི་རིགས་སོ། ། དེས་ན་རྒྱལ་བུ་ལྕགས་ཁྱི མ་སྐྱེས་ཀ ྱིས་ཀུ་མུ་དའི་དུས་སྟོན་མཐོང་བ་ན་འདི་ལྟ་བུ་ཡང་རིང་པོར་མི་གནས་སོ་ སྙམ་པ་དང༌། མི་འདི་ཐམས་ཅད་འཆི་བའི་ཆོས་ཅན་ནོ། །ཞེས་སྐྱོ་བར་གྱུར་པ་དེ་ལྟ་བུའི་འདུ་ཤེས་གོམས་པར་བྱའོ། ། ལྔ་པ་སྒ ྱིད་ལུག་གི་ལེ་ལོ་སྤང་བ་ལ་གསུམ། བསྒྲུབ་བྱ་མཐའ་དག་མདོར་བསྟན་པ། འབྲས་བུ་བྱང་ཆུབ་ལ་སྒ ྱི ད་ལུག་ སྤང་བ། རྒྱུ་སྦ ྱི ན་སོགས་ལ་སྒ ྱི ད་ལུག་སྤང་བའོ། ། དང་པོ་བསྒྲུབ་བྱ་མཐའ་དག་མདོར་བསྟན་པནི། སྒ ྱིད་ལུག་མེད་དང་དཔུང་ཚོགས་དང༌། ། ལྷུར་བླང་བདག་ཉིད་དབང་བྱ་དང༌། ། བདག་དང་གཞན་དུ་མཉམ་པ་དང༌། ། གཞན་དང་བདག་ཏུ་རྗེ་བར་ག ྱིས།།  །། 

ེས་གསུངས་ཏེ། སྒ ྱིད་ལུག་མེད་དང་ཞེས་པས་སྒ ྱིད་ལུག་པའི་གཉེན་པོ་དངོས་བསྟན་ཏོ། ། དཔུང་ཚོགས་དང་ཞེས་པས་མོས་པ་དང༌། བརྟན་པ་དང༌། དགའ་བ་དང༌། དོར་བའི་དཔུང་ཚོགས་བཞི་འཆད་ ལ། ལྷུར་བླང་དང༌། བདག་ཉིད་དབང་དུ་བྱ་བ་དང་བཅས་ཏེ་བརྩོན་འགྲུས་བརྩམ་པ་དང༌། སྤེལ་བ་ཡང་མདོར་བསྟན་ཏོ། །བདག་གཞན་མཉམ་པ་དང༌། བདག་གཞན་རྗེ་བར་ག ྱིས་ཤིག་པས་ནི་བྱང་ཆུབ་སེམས་དཔའི་སྤྱོད་པ་མཐའ་དག་ཡང་ བསྟན་ཏེ་ཚིགས་སུ་བཅད་པ་འདི་ནི་དོན་ཟབ་ཅིང་རྒྱ་ཆེ་བ་ཡིན་ནོ། ། འདིར་བི་བྷུ་ཏིས། ཚིགས་བཅད་འདི་གཞན་གྱིས་བཅུག་པ་ཡིན་གྱི་སློབ་དཔོན་ག ྱི་མ་ཡིན་ལ། གལ་ཏེ་སྡོམ་ ཚིག་ཡིན་ནོ་ཞེ་ན། འོ་ན་ལེ་ལོའི་གཉེན་པོ་དང་ངན་ལ་ཆགས་པ་དང་བདག་ཉིད་བརྙས་པའི་གཉེན་པོ་སྐབས་སུ་བབ་པ་ ཅི་སྟེ་མི་འཆད། བདག་གཞན་མཉམ་པ་དང་བརྗེ་བ་ནི་འདིར་སྐབས་སུ་མ་བབ་སྟེ་བསམ་གཏན་ག ྱི་ལེའུ་ཁོ་ནར་བརྗོད་ དགོས་སོ་ཞེས་བྲི ས་མོད་ཀ ྱི། དེ་ལྟ་མ་ཡིན་ཏེ་རྒྱ་འགྲེལ་གཞན་རྣམས་ལས་འདི་གཞུང་ཉིད་དུ་འདོན་པའི་ཕྱི ར་དང༌། གསེར་གླི ང་པས་གཙོ་བོའི་དོན་བཅུ་གཅིག་ཏུ་བསྡུས་པར་ཡང་ཚིགས་བཅད་འདི་སྣང་བའི་ཕྱི ར་དང༌། འོག་གི་ དཔུང་ཚོགས་སོགས་ཀ ྱི་བཤད་གཞི་འདི་ཡིན་པའི་ཕྱིར། སྐྱོན་དེ་དག་ཡང་མི་འཇུག་སྟེ། ལེ་ལོའི་གཉེན་པོ་ཞེས་པ་ལེ་ ལོ་སྤ ྱིར་བཏང་གི་གཉེན་པོ་ལ་ཟེར་ན་བརྩོན་ལེ་ཚང་བ་ཉིད་དེ་ཡིན་པའི་ཕྱི ར་དང༌། སྙོམས་ལས་ཀ ྱི་ལེ་ལོའི་གཉེན་པོ་ ལ་ཟེར་ན་གོང་དུ་བཤད་ཟིན་པའི་ཕྱིར། ངན་ཞེན་གྱི་གཉེན་པོའམ་དེ་མ་ཐག་ཏུ་བཤད་ཟིན་ལ། བདག་ཉིད་བརྙས་པའི་ གཉེན་པོ་ནི་མ་བཤད་པ་ག་ལ་ཡིན་ཏེ། སྒ ྱིད་ལུག་མེད་དང་ཞེས་པས་མདོར་བསྟན་ནས་འོག་ཏུ་ཚིགས་བཅད་བཅོ་ ལྔས་རྒྱས་པར་འཆད་པའི་ཕྱི ར། བདག་གཞན་མཉམ་པ་དང་བརྗེ་བ་བསམ་གཏན་ག ྱི་ལེའུར་འཆད་མོད་ཀྱང་ལེའུ་སྔ་ མ་ལ་ཕ ྱི་མའི་ས་བོན་དགོས་པ་དང༌། ཤིན་ཏུ་དོ་གལ་ཆེ་བ་དག་ནི་བཟློས་ནས་ངེས་པར་ཡང་བརྗོད་དགོས་པའི་ཕྱི ར། དེས་ན་འདི་སློབ་དཔོན་ག ྱི་གསུང་ཉིད་དུ་བཟུང་ངོ༌། ། གཉིས་པ་འབྲས་བུ་བྱང་ཆུབ་ལ་སྒ ྱིད་ལུག་སྤང་བ་ནི། བདག་གིས་བྱང་ཆུབ་ག་ལ་ཞེས། ། སྒ ྱིད་ལུག་པར་ནི་མི་བྱ་སྟེ། ། འདི་ལྟར་དེ་བཞིན་གཤེགས་པ་ནི། ། བདེན་པ་གསུང་བས་བདེན་འདི་གསུངས།།  །། སྦྲང་བུ་ཤ་སྦྲང་བུང་པ་དང༌། ། དེ་བཞིན་སྲི ན་བུར་གང་གྱུར་པ། ། དེས་ཀྱང་བརྩོན་པའི་སྟོབས་བསྐྱེད་ན། །

བྱང་ཆུབ་འཐོབ་དཀའ་བླ་མེད་འཐོབ།།  །། བདག་ལྟ་རིགས་ཀྱི་མིར་སྐྱེས་ལ། ། ཕན་དང་གནོད་པ་ངོ་ཤེས་ནས། ། བྱང་ཆུབ་སྤྱོད་པ་མ་བཏང་ན། ། བདག་གིས་བྱང་ཆུབ་ཅིས་མི་འཐོབ།།  །། ཅེས་གསུངས་ཏེ། བྱང་ཆུབ་ནི་བསོད་ནམས་ཅན་རྣམས་ཀ ྱི ས་འཐོབ་ཀ ྱི ་བདག་འདྲ་བས་འཐོབ་བོ་སྙམ་དུ་སེམས་ཞུམ་ པ་དང་སྒ ྱིད་ལུག་པར་མི་བྱ་སྟེ། བདེན་པར་གསུང་བ་དེ་བཞིན་གཤེགས་པ་ཉིད་ཀྱི ས་མདོ་ལས། ལག་བཟང༌། གཞན་ ཡང་བྱང་ཆུབ་སེམས་དཔའ་འདི་ལྟར་ཡང་དག་པར་སློབ་སྟེ་གང་དག་སེང་གེ་དང༌། སྟག་དང་ཁྱི་དང༌། ཅེ་སྤྱང་ནས་ སྦྲང་བུ་དང༌། ཤ་སྦྲང་དུ་གྱུར་པ་དེ་དག་གིས་ཀྱང་མངོན་པར་རྫོགས་པར་འཚང་རྒྱ་བར་འགྱུར་ན་བདག་མིར་གྱུར་ བཞིན་དུ་སྲོག་གི་ཕྱིར་ཡང་ཅིའི་ཕྱི ར། ཡང་དག་པར་རྫོགས་པའི་བྱང་ཆུབ་འཐོབ་པར་འགྱུར་བའི་བརྩོན་འགྲུས་ཉམས་ པར་བྱ་སྟེ། ཞེས་སྲོག་གི་ཕྱིར་ཡང་མི་འདོར་བར་གསུངས་པ་དང༌། རྒྱན་ལས་ཀྱང༌། གང་ཕ ྱིར་སེམས་ཅན་མིར་གྱུར་པ། ། ཚད་མེད་སྐད་ཅིག་རེ་རེ་ལ། ། རྫོགས་པའི་བྱང་ཆུབ་ཐོབ་དེའི་ཕྱི ར། ། ཞུམ་པ་དང་དུ་བླང་མི་བྱ། ། ཞེས་སོགས་གསུངས་པའི་ཕྱིར། དེས་ན་སྦྲང་བུ་སོགས་ཀ ྱི ས་ཀྱང་སེམས་སྐྱེད་པ་ཡོད་ན་ངེས་པར་འགྲུབ་ལ་འདས་པ་ དང༌། ད་ལྟ་བའི་སངས་རྒྱས་རྣམས་ཀྱང་སྔོན་སེམས་ཅན་དུ་གྱུར་པ་བདག་ཅག་ལྟ་བུ་ལས་བརྩོན་འགྲུས་ཀ ྱི་ཁྱད་པར་ ག ྱི ས་སྔོན་དུ་སངས་རྒྱས་པ་ཁོ་ན་ཡིན་པའི་ཕྱི ར་རོ། ། དེས་ན་བདག་ད་ལྟ་དལ་འབྱོར་གྱི ་ལུས་ཐོབ་ལ་ཕན་གནོད་ཀ ྱི ་གནས་ཆོས་དང་ཆོས་མ་ཡིན་པ་ཁ་ཅིག་ཤེས། མི་ཤེས་པ་དག་ཡང་དགེ་བའི་བཤེས་གཉེན་ལ་དྲིར་ཡོད་པའི་དུས་འདིར་བདག་ཉིད་ཀྱི ས་བརྩོན་འགྲུས་བརྩམས་ན་ བྱང་ཆུབ་ཅིས་མི་འཐོབ་སྟེ་ད་ནི་ཤིན་ཏུ་འབད་པའི་དུས་ཡིན་གྱིས་ཞུམ་པའི་དུས་མ་ཡིན་ནོ། ། ལེགས་བཤད་བསྡུས་པར་ནི། བདག་ལྟ་རིགས་ཀྱི་མིར་སྐྱེས་ལ། །ཞེས་པའི་རིགས་ལ། རང་བཞིན་གནས་ རིགས་དང༌། རྒྱས་འགྱུར་གྱི་རིགས་གཉིས་ཀྱི་བཤད་པ་བྱེད་པར་སྣང་ངོ༌།། གསུམ་པ་རྒྱུ་སྦྱི ན་སོགས་ལ་སྒ ྱིད་ལུག་སྤང་བ་ལ་གསུམ། སྦྱི ན་སོགས་ཀ ྱི་སྡུག་བསྔལ་ནི་སྡུག་བསྔལ་ཆུང་ངུར་ བསྟན་པ། གོམས་ན་མི་དཀའ་བར་བསྟན་པ། དེ་ཉིད་བདེ་བའི་མཆོག་ཏུ་བསྟན་པའོ། ། དང་པོ་སྦྱི ན་སོགས་ཀ ྱི་སྡུག་བསྔལ་ནི་སྡུག་བསྔལ་ཆུང་ངུར་བསྟན་པནི། འོན་ཏེ་རྐང་ལག་ལ་སོགས་པ། ། བཏང་དགོས་བདག་ནི་འཇིགས་ཞེ་ན། ། ལྕི་དང་ཡང་བ་མ་དཔྱད་པར། ། རྨོངས་པས་བདག་ནི་འཇིགས་པར་ཟད།།  །། བསྐལ་པ་བྱེ་བ་གྲངས་མེད་དུ། ། ལན་གྲངས་དུ་མར་གཅོད་པ་དང༌། ། དབུག་དང་སྲེག་དང་གཤེག་འགྱུར་གྱི ། ། བྱང་ཆུབ་འཐོབ་པར་མི་འགྱུར་རོ།།  །། བདག་གིས་བྱང་ཆུབ་སྒྲུབ་པ་ཡི། ། སྡུག་བསྔལ་འདི་ནི་ཚོད་ཡོད་དེ། ། ཟུག་རྔུ་ཁོང་བརླག་གནོད་བསལ་ཕ ྱི ར། ། ལུས་རྨ་གཏོད་པའི་སྡུག་བསྔལ་བཞིན།།  །། སྨན་པ་ཀུན་ཡང་གསོ་དཔྱད་ཀ ྱི ། ། མི་བདེ་བ་ཡིས་ནད་མེད་བྱེད། ། དེ་བས་སྡུག་བསྔལ་མང་པོ་དག ། གཞོམ་ཕ ྱིར་མི་བདེ་ཆུང་བཟོད་བྱ།།  །། གསོ་དཔྱད་ཕལ་པ་འདི་འདྲ་བའང༌། ། སྨན་པའི་མཆོག་གིས་མ་མཛད་དེ། ། ཆོ་ག་ཤིན་ཏུ་འཇམ་པོ་ཡིས། ། ནད་ཆེན་དཔག་མེད་གསོ་བར་མཛད།། །། ཅེས་པ་དང༌།

གཉིས་པ་གོམས་ན་མི་དཀའ་བར་བསྟན་པ་ནི། ཚོད་མ་ལ་སོགས་སྦྱི ན་པ་ལའང༌། ། འདྲེན་པས་ཐོག་མར་སྦྱོར་བར་མཛད། ། དེ་ལ་གོམས་ནས་ཕྱིས་ནས་ནི། ། རིམ་གྱིས་རང་གི་ཤ་ཡང་གཏོང༌།།  །། གང་ཚེ་རང་གི་ལུས་ལ་ནི། ། ཚོད་སོགས་ལྟ་བུའི་བློ་སྐྱེས་པ། ། དེ་ཚེ་ཤ་ལ་སོགས་གཏོང་བ། ། དེ་ལ་དཀའ་བ་ཅི་ཞིག་ཡོད།།  །། ཅེས་པ་དང༌། གསུམ་པ་དེ་ཉིད་བདེ་བའི་མཆོག་ཏུ་བསྟན་པ་ནི། སྡི ག་པ་སྤངས་ཕྱིར་སྡུག་བསྔལ་མེད། ། མཁས་པའི་ཕྱིར་ན་མི་དགའ་མེད། ། འདི་ལྟར་ལོག་པར་རྟོག་པ་དང༌། ། སྡིག་པས་སེམས་དང་ལུས་ལ་གནོད།།  །། བསོད་ནམས་ཀྱིས་ནི་ལུས་བདེ་ལ། ། མཁས་པ་ཡིས་ནི་སེམས་བདེ་ན། ། གཞན་དོན་འཁོར་བར་གནས་ ཀྱང་ནི། ། སྙི ང་རྗེ་ཅན་དག་ཅི་སྟེ་སྐྱོ།།  །། འདི་ནི་བྱང་ཆུབ་སེམས་སྟོབས་ཀྱི ས། ། སྔོན་གྱི ་སྡི ག་པ་ཟད་བྱེད་ཅིང༌། ། བསོད་ནམས་རྒྱ་མཚོ་སྡུད་བྱེད་ཕྱི ར། ། ཉན་ཐོས་རྣམས་ལས་མཆོག་ཏུ་བཤད།།  །། དེ་བས་སྐྱོ་ངལ་ཀུན་སེལ་བའི། ། བྱང་ཆུབ་སེམས་ཀྱི ་རྟ་ཞོན་ནས། ། བདེ་ནས་བདེ་བར་འགྲོ་བ་ལ། ། སེམས་ཤེས་སུ་ཞིག་སྒྱི ད་ལུག་འགྱུར།།  །། ཞེས་པས་བསྟན་ཏེ། དང་པོ་ལ་ཡང་ཚིགས་བཅད་དང་པོས་མཚམས་ སྦྱར། གཉིས་པས་སྡུག་བསྔལ་ཆུང་ངུ་འདི་མ་ སྐྱེད་ན་སྡུག་བསྔལ་གཞན་ཚད་མེད་ མྱོང་དགོས་པར་བསྟན། གཉིས་ཀྱིས་དེའི་དཔེ་བཤད། ཐ་མས་དཔེ་ལས་ལྷག་ པར་བསྟན་ཏོ། །གཉིས་པ་ལ་ཡང་ཚིགས་བཅད་སྔ་མས་གོམས་སུ་གཞུག་ཚུལ་དང༌། ཕྱི ་མས་གོམས་ན་སླ་བར་བསྟན་ ཏོ། །གསུམ་པ་ལ་ཡང་དང་པོས་འཁོར་བའི་རང་བཞིན་ཤེས་པས་འཇིགས་པ་མེད་པར་བསྟན། གཉིས་པས་འཁོར་ བས་མི་སྐྱོ་བར་བསྟན། གསུམ་པས་དེའི་ཕྱི ར་ཉན་རང་ལས་ལྷག་པར་བསྟན། ཐ་མས་དོན་བསྡུས་པའོ། ། དེ་ཡང་བྱང་ཆུབ་སྒྲུབ་པ་ནི་མགོ་དང་རྐང་ལག་ལ་སོགས་ ཀྱང་གཏོང་དགོས་སྐད་ན་དེ་ལྟ་བུ་མི་ནུས་སོ་ཞེ་ན། དེ་ནི་ཆུའི་སྒྲ་ཐོས་པ་ཙམ་གྱི ས་ལྷམ་འབུད་པ་ལྟར་མ་བརྟགས་པར་ གྱ་ཚོམས་སུ་སྐྲག་པར་ཟད་དེ་ཐབས་མཁས་པས་ མགོ་ལ་སོགས་པ་གཏོང་བ་མེད་པར་བདེ་བས་ལམ་བགྲོད་པ་ཡང་ཡོད་ལ། མགོ་ལ་སོགས་གཏོང་བ་དེའི་ཚེ་ཡང་ བྱང་ཆུབ་ཆེད་དུ་བྱ་དཀའ་སྤྱོད་པ་འདི་ལྕི་འམ། འོན་ཏེ་འཁོར་བའི་སྡུག་བསྔལ་གཞན་ལྕི་ཞེས་ལྕི་ཡང་གི་ ཁྱད་པར་ བརྟགས་ན་འདི་ནི་ཡུད་ཙམ་ཞིག་སྡུག་བསྔལ་བར་སྣང་བ་འདི་བཟོད་པར་བྱས་པ་ཁོ་ནས་སྡུག་བསྔལ་གྱི་རྒྱ་མཚོ་འདི་ བ་ལང་གི་རྐང་རྗེས་ཀྱི་ཆུ་ཙམ་དུ་བྱེད་ལ་ཚོགས་གཉིས་ཀྱི ་ ཁྱད་པར་མཐའ་ཡས་པ་འཐོབ་པས་བཤང་གཅིའི་བུམ་པ་ བཙོངས་ཏེ་གྲུབ་པའི་བུམ་པ་བཟང་པོ་ཐོབ་པ་ལྟ་བུ་ཡིན་པས་སྡུག་བསྔལ་འདི་ནི་ཆེས་ཡང་བར་མཐོང་ལ། འདི་ལྟར་ མ་ སྤྱད་ན་འཁོར་བ་མཐའ་མེད་དུ་འ ཁྱམ་ཞིང་དེར་མི་འདོད་མི་བཟོད་བཞིན་དུ་དམྱལ་བ་ལ་སོགས་པར་འབྲས་ལྟར་ འཚེད་པ་དང༌། ཡུངས་ཀར་ལྟར་འཚིར་བ་དང༌། ཀར་ཥ་པ་ཎ་ཙམ་དུ་གཏུབ་པ་སོགས་ གྲངས་མེད་པ་བསྐལ་པ་ཐམས་ ཅད་གཏུགས་པར་ མྱོང་དགོས་ལ་དེས་རང་གཞན་གང་ལའང་ཅུང་ཟད་ ཀྱང་མི་ཕན་ནོ། ། དེ་ལྟར་ལྕི་ཡང་ལ་ད པྱད་ན་བྱང་ཆུབ་སྒྲུབ་པའི་སྡུག་བསྔལ་འདི་ནི་ཤིན་ཏུ་སྡུག་བསྔལ་ཆུང་ངུ་སྡུག་བསྔལ་ལྟར་ སྣང་ཙམ་དུ་ཟད་དེ། ཚེ་འདི་ཁོ་ནའི་ནང་མདེའུ་དུག་ཅན་འདོད་པ་དང༌། སྙི ང་ཆུ་དང༌། གློ་རྣག་དང༌། རྩ་སྦུབས་ཀྱི ་ནད་ འབྱིན་པའི་ཕྱི ར་ སྨན་པས་ རྨ་གཏོང་པ་ལྟ་བུ་སྟེ་ད པྱད་རྩུབ་མོ་དེ་དག་གིས་ ཀྱང་ནད་ཆུང་ངུ་འབྱིན་པར་བྱེད་ན་སྐྱེ་བ་ གཏན་དུ་སྡུག་བསྔལ་ཐམས་ཅད་ཀྱི་རྒྱུར་གྱུར་པའི་ནད་ཆེན་པོ་ད བྲལ་བར་དཀའ་བ་བདག་ཏུ་འཛིན་པ་གཞོམ་པའི་ ཆེད་དུ་སྡུག་བསྔལ་ཆུང་ངུ་དེ་ཅིའི་ཕྱིར་མི་བཟོད། དེ་ལྟ་མོད་ཀྱི ས་རྫོགས་པའི་སངས་རྒྱས་ཀྱིས་ནི་གཏར་སྲེག་ཙམ་ གྱི ་ད པྱད་རྩུབ་མོའང་མ་གསུངས་ཏེ་སེམས་ལ་གྲོས་གདབ་པའི་ཆོ་ག་འཇམ་པོ་ཁོ་ནས་སྒོ་གསུམ་གྱི ་ནད་ཐམས་ཅད་ ཅིག་ཆར་ཞི་བར་མཛད་པའི་ཕྱི ར་དང༌། ཉན་ཐོས་ཀྱི ་སྐབས་སུ་ཡོ་བྱད་བསྙུངས་པ་བསྔགས་པའི་ཚེའང་ངལ་ཞིང་དུབ

པའི་མཐའ་སྤང་བར་གསུངས་པའི་ཕྱི ར་རོ། །ངེས་པར་མགོ་ལ་སོགས་པ་གཏོང་དགོས་སོ་ཞེས་ཁྱབ་འཇུག་གི་ཚིག་ལྟ་ བུས་ཁྲིམས་བཅས་པ་ཡང་མ་ཡིན་ཏེ། དང་པོར་སེམས་ཞེན་པ་ལས་ལྡོག་པ་དང༌། རང་གཞན་ག ྱི་བདེ་བའི་ཆེད་དུ་དང་ པོར་ཚོད་མ་ངན་ངོན་དང༌། ཁ་ཟས་ཀ ྱི་ལྷག་མ་རང་བཞིན་གྱི ས་དོར་བྱ་དང༌། ཆུ་ཙམ་གྱི ་སྦ ྱི ན་པ་བྱོས་ཤིག་ཞེས་བསྟན་ ཏེ། དེ་གོམས་པ་ན་དངོས་པོ་ཆེན་པོའང་མི་འཕངས་པར་གཏོང་བར་ནུས་ཤིང་མཐར་ལུས་དང་ཚོད་མའང་མཉམ་པར་ མཐོང་སྟེ་གཉི་ག་ལ་སེམས་པ་མེད་པ་དང་སུའི་ཡང་མ་ཡིན་པར་མཐོང་བས་ལུས་ལ་གཅེས་སྤྲས་དང༌། བདག་གིར་ འཛིན་པ་ལས་ལོག་སྟེ་ཆགས་པ་མེད་ཅིང་སྙི ང་རྗེའི་གཞན་དབང་དུ་གྱུར་པས་བདག་ཉིད་ཀྱིས་དགའ་བཞིན་དུ་གཏོང་ བ་བུ་གཅེས་པ་ལ་ཟས་བཟང་པོ་སྟེར་བ་ལྟ་བུའི་བློ་འབྱུང་བ་ཡིན་ཏེ། སྡུག་དང་མི་སྡུག་ཀུན་ལ་ལྟ་བ་མེད་པ་ཡིན། ། མགོ་དང་རྐང་ལག་གཏོང་ཞིང་ཞུམ་པའི་སེམས་ཀྱང་མེད། ། བདོག་པ་ཐམས་ཅད་གཏོང་ཞིང་རྟག་ཏུ་ཞེན་པ་མེད། ། ཆོས་རྣམས་རང་བཞིན་བདག་མེད་ཡ་མ་རླར་ཤེས་ནས། ། བདག་གི་ཤ་ཡང་གཏོང་ལ་ཞུམ་པའི་སེམས་མེད་ན། ། དེ་ཚེ་ཕྱི ་རོལ་དངོས་པོ་གཏོང་ལ་སྨོས་ཅི་དགོས། ། ཞེས་གསུངས་པ་ཡིན་གྱི། དུས་མིན་དུ་ལྕེབ་དགོས་པར་བསྟན་པ་མིན་ལ། དེ་ལྟར་དུས་སུ་གཏོང་བ་དེ་ནི་ཟློག་པར་ ཡང་མི་མཛད་དེ། འདུལ་བར་ཡང་ཁ ྱི མ་བདག་མོས་རང་གི་ཤ་ཁྲག་གིས་དགེ་སློང་ཞིག་གི་སྨན་བྱས་པ་ན་ཁ ྱི མ་བདག་ མོ་དགེ་བའི་བསམ་པ་ཅན་དེ་བོས་ཤིག །ཅེས་དང༌། ཅི་འདི་བྱང་ཆུབ་སེམས་དཔའི་སྤུངས་ཉམས་སུ་མྱོང་བར་བྱེད་ དམ་ཞེས་ཟུར་གྱིས་བྱང་ཆུབ་སེམས་དཔར་བསྟན་གྱི ་ཟློག་པར་མ་མཛད་ལ། དགེ་སློང་རྣམས་ལ་ནི་མིའི་ཤ་ཟ་བར་ མི་བྱའོ། །ཞེས་བཅས་པ་མཛད་པ་དང༌། ཤྭ་རིའི་བུས་མྱ་ངན་ལས་འདའ་བར་ཞུས་བས་མྱ་ངན་ལས་འདའ་བའི་ཕྱི ར་ སྨྲ་འམ་ཞེས་ལན་གསུམ་དུ་གསུངས་ནས་ཐ་མ་ལ་འདི་ནི་འདུས་བྱས་ཀྱི ་ཆོས་ཉིད་ཡིན་ན་ངས་སྨྲར་ཅི་ཡོད་ཅེས་ཆོས་ ཉིད་ཡིན་པར་གསུངས་ནས་གནང་བཀག་མི་དགོས་པར་བསྟན་པ་ལྟར་བྱང་ཆུབ་སེམས་དཔའ་དེ་ལྟ་བུའི་ཚེ་ལུས་ གཏོང་བ་ནི་སྐབས་དེའི་ཆོས་ཉིད་ཡིན་པས་ཟློག་པར་ཡང་མི་མཛད་པ་ཡིན་ནོ། །དེས་ན་ཁྱིམ་བདག་ཤིན་ཏུ་སེར་སྣ་ ཅན་ཞིག་ལ་ཁོ་རང་གི་ལག་པ་གཡས་པས་གཡོན་པ་ལ་སྟེར་བ་བསླབས་པས་ཕ ྱི ས་བདོག་པ་ཐམས་ཅད་ཆགས་མེད་ དུ་གཏོང་བ་ཞིག་བྱུང་བར་བཤད་པ་ལྟར་སྤྱོད་པ་ཐམས་ཅད་ཀྱང་གོམས་པའི་རྩ་བ་ཅན་ཡིན་ནོ། །ཁ་ཅིག་བྱང་ཆུབ་ སེམས་དཔའ་ནི་འཁོར་བར་བསྐལ་པ་མཐའ་ཡས་པར་གནས་དགོས་སོ་ཞེས་ཐོས་ནས་འཁོར་བ་ནི་སྐྱི་གཡའ་ཞིང་ འཇིགས་སུ་རུང་བ་གཤིན་རྗེའི་དོང་ལྟ་བུ་ཡིན་པས་དེ་ཙམ་དུ་གནས་པའི་སྡུག་བསྔལ་ཇི་ལྟར་བཟོད

ེས་ན་སྲི ད་པ་ལས་མྱུར་དུ་ཐར་བར་བྱེད་པའི་ཉན་རང་གི་བྱང་ཆུབ་སྒྲུབ་བོ་ཞེ་ན། འདི་ཡང་གང་ལྕི་བ་དང་གང་ ཡང་བ་མ་དཔྱད་པས་སྐྲག་པ་ཉིད་ཡིན་ཏེ། མི་སྐྱེ་བའི་ཆོས་ལ་བཟོད་པ་ཆུང་ངུ་ཐོབ་པ་ཡང་འདོད་ན་ཞག་བདུན་ག ྱི ས་ ཡང་དག་པའི་མཐའ་མངོན་དུ་བྱེད་པར་ནུས་མོད་ཀྱང་ས ྙི ང་རྗེ་ཆེན་པོས་སེམས་ཅན་ལ་བརྩེ་བ་འབའ་ཞིག་གི་ཕྱི ར་ དང༌། འཁོར་བ་དང་མྱ་ངན་ལས་འདས་པ་ནི་རང་བཞིན་གྱིས་མཉམ་པ་ཉིད་དུ་གཟིགས་པས་རེ་དོགས་ཀ ྱི ་བློ་མི་མངའ་ བ་དང༌། བདེ་བ་དང་སྡུག་བསྔལ་ནི་སྒྲོ་བཏགས་གོམས་པར་ཁོ་ནར་ཟད་ཀ ྱི ་ངོ་བོ་ཉིད་ཀྱིས་མ་ཡིན་པར་གཟིགས་པས་ བླང་དོར་ག ྱི་དམིགས་པ་མི་མངའ་བའི་ཕྱིར། ཡང་དག་པའི་མཐའ་ལག་ཐིལ་དུ་འོངས་ཀྱང་དུས་མིན་དུ་མངོན་དུ་མི་ བྱེད་པར་ས ྙི ང་རྗེའི་ཆུས་བསྐྲུན་པ་བསམ་གྱིས་མི་ཁྱབ་པའི་འཆི་འཕོ་ཡོངས་སུ་སྟོན་པས་འདམ་ན་པདྨ་ལྟར་འཁོར་ བར་སྤྱོད་ཀྱང་དེས་མ་གོས་པར་གནས་ཤིང་བསྐལ་པ་མཐའ་ཡས་པ་དང་སྐད་ཅིག་མ་གཅིག་ཡང་ཡང་དག་པར་རིང་ ཐུང་གི་མཚན་མ་མི་མངའ་བར་གཟིགས་པས་དུས་རིང་ངོ་ཞེའམ་ཐུང་ངོ་ཞེས་མི་རྟོག་པའི་ཕྱིར། སྐྱོ་བ་མེད་པར་རྒྱལ་ པོ་སྐྱེད་ཚལ་ན་སྤྱོད་པ་ལྟར་བསམས་བཞིན་དུ་དགའ་བས་བཞུགས་པར་ཟད་ཀྱི་སྡུག་བསྔལ་ཞིང་དབང་མེད་དུ་འཁོར་ བར་གནས་པ་ག་ལ་ཡིན་ཏེ། ཡུལ་ཡུལ་ཅན་ལ་མཚན་མར་ཞེན་པའི་ལོག་རྟོག་གིས་ནི་ཡིད་མི་བདེ་དང་དེས་སེམས་ ཀ ྱི ་སྡུག་བསྔལ་སྐྱེད་ལ་ས ྡིག་པའི་རྣམ་སྨི ན་ག ྱིས་ལུས་ལ་ནད་མཚོན་གྱི ས་གནོད་པར་འགྱུར་བ་ཡིན་ལ། བྱང་ཆུབ་ སེམས་དཔའ་དེ་ནི་ལས་ཀྱི་སྒྲིབ་པ་མི་དགེ་བ་བཅུ་ཀུན་ཏུ་སངས་པའི་ཕྱི ར། འབྲས་བུ་སྡུག་བསྔལ་མེད་ལ། ཆོས་ ཐམས་ཅད་རང་བཞིན་མེད་པའི་མཐོང་བ་ལ་མཁས་པའི་ཕྱིར་ཡིད་མི་བདེ་དང༌། དེས་ཀུན་ནས་བསླང་པའི་ཉོན་མོངས་ མེད་པའི་ཕྱི ར་རོ། ། དེས་ན་བསོད་ནམས་གཞལ་དུ་མེད་པ་སྐད་ཅིག་རེ་རེ་ལ་ཡང་གོང་ནས་གོང་དུ་འཕེལ་ཞིང་ཆོས་ཐམས་ཅད་ཀ ྱི་ རང་བཞིན་ངོ་བོ་ཉིད་མེད་པ་མཉམ་པ་ཉིད་ལས་མི་གཡོ་བ་ལ་སངས་རྒྱས་དང་མཚུངས་པའི་གཟིགས་པ་ཐོབ་པ་དེ་ ནི་བདེ་བར་འགྲོ་བའི་ཏིང་ངེ་འཛིན་གྱིས་དུས་འདའ་ཞིང་ཟག་མེད་ཀྱི ་བསོད་ནམས་ཆེན་པོས་བསྒྲུབས་པའི་འཕགས་ པའི་ལོངས་སྤྱོད་ཚུར་མཐོང་གི་ཡུལ་མ་ཡིན་པ་རྣམས་ཀྱི ་རྟག་དུ་དགྱེས་པར་རྩེན་པའི་སྙི ང་རྗེའི་མཐུ་ཅན་འདི་དག་ཇི་ ལྟར་འཁོར་བས་སྐྱོ་སྟེ་ལུས་སེམས་ཀྱི་བདེ་བ་འདི་ནི་བརྒྱ་བྱིན་དགའ་ཚལ་ན་མི་སྐྱོ་བ་ལྟ་བུས་དཔེ་དང་ཆ་དང་རྒྱུར་ ཡང་མི་བཟོད་དོ། ། འདི་ལྟར་བྱང་ཆུབ་སེམས་དཔའ་གཅིག་ཁོ་ནས་ཆོས་ཐམས་ཅད་གཟོད་ནས་དག་པར་མཐོང་བའི་ཉི་མའི་ དཀ ྱི ལ་འཁོར་དམིགས་པ་མེད་པའི་སྙི ང་རྗེ་ཆེན་པོའི་འོད་ཟེར་མཐའ་ཡས་པ་ཅན་གྱི ས་སྒྲིབ་པའི་མུན་པ་དྲུང་འབྱིན་ ཞིང་བསོད་ནམས་ཀ ྱི ་ཆུ་བོ་ཇི་སྙེད་པ་སེམས་ཀྱི་རྒྱ་མཚོར་རྒྱུན་མི་འཆད་པར་སྡུད་པ་འདི་ལྟ་བུ་ཉན་ཐོས་དང་རང་ སངས་རྒྱས་བྱེ་བ་ཕྲག་དུ་མ་ལ་ཡང་ག་ལ་ཡོད་དེ། དེའི་ཕྱིར་བྱང་ཆུབ་སེམས་དཔའ་བུད་མེད་འགྱུར་བའི་སྤོབས་པས་ འཕགས་པ་རབ་འབྱོར་ཟིལ་གྱི ས་མནན་པ་དང་བུ་མོ་ཟླ་མཆོག་གི་སྤོབས་པས་མཽངྒལ་གྱི་བུ་ཟིལ་གྱིས་མནན་ཅིང༌། ཕ ྱི ས་དགྲ་བཅོམ་པ་དེ་དག་གིས་ཕྱག་བྱས་པ་ན་འཕགས་པ་ཤྭ་རིའི་བུའི་སྤོབས་པ་ཡང་ཟིལ་གྱི ས་ནོན་ཏེ། འདི་དག་

ི་ལྷ་དང་བཅས་པའི་འཇིག་རྟེན་ཐམས་ཅད་ཀ ྱི་ཕྱག་གི་ཡུལ་ཡིན་ན་ཚེ་དང་ལྡན་པ་རབ་འབྱོར་དང་མཽངྒལ་གྱི ་བུས་ལྟ་ ཅི་སྨོས་ཞེས་སྨྲས་པ་ལྟ་བུའི་ཕྱིར། དེ་ལྟ་མོད་ཀ ྱི་བྱང་ཆུབ་སེམས་དཔའ་ཆེན་པོ་དེ་དག་ལྟ་ཞོག་སྨོན་འཇུག་གི་སེམས་ དང་པོ་བསྐྱེད་པའི་བྱང་ཆུབ་སེམས་དཔའ་ཡང་ཉན་རང་ལས་ཆེས་རྨད་དུ་བྱུང་སྟེ། འཁོར་ལོས་བསྒྱུར་བའི་རྒྱལ་པོར་ འགྱུར་རྒྱུ་ནུར་ནུར་པོ་ལ་གནས་པ་ཡང་མངོན་པར་ཤེས་པ་ཅན་གྱི ་མཐོང་བར་རྒྱལ་པོ་དང་རྒྱལ་ཕྲན་ཇི་སྙེད་པ་དང་ མི་མཉམ་པར་མཐོང་བ་ལྟ་བུའི་ཕྱི ར་དང༌། ཀ་ལ་པིངྐའི་ཕྲུ་གུ་སྒོ་ང་ནས་མ་བྱུང་བའི་སྐད་ཀྱི ས་བྱ་གཞན་ཐམས་ཅད་ ཟིལ་གྱི ས་གནོན་པ་དང༌། སེང་གེའི་ཕྲུ་གུ་བཙས་མ་ཐག་པ་ཡང་སེང་གེའི་ང་རོ་ཐོས་ན་མི་སྐྲག་ཅིང་དགའ་བ་འཕེལ་ལ་ བཙས་མ་ཐག་པ་དེའི་ང་རོ་ཡང་དུད་འགྲོ་གཞན་ག ྱིས་མི་བཟོད་པ་ལྟར། ཐེག་ཆེན་གྱི་རིགས་ཅན་ལས་དང་པོ་པ་ཡང་ སྟོང་པ་ཉིད་ལ་སོགས་པ་ཟབ་མོའི་སྒྲར་འབྱིན་ཞིང་ཟབ་རྒྱས་ཀྱི ་སྡེ་སྣོད་ཐོས་ན་མི་སྐྲག་པར་མོས་ཤིང༌། དེའི་སྟོང་པ་ ཉིད་ལ་སོགས་པའི་སྨྲ་བ་རྩམ་ཡང་དམིགས་པ་ཅན་ཐམས་ཅད་ཀྱི ས་བཟོད་པར་མི་ནུས་པར་སྡོང་རྒྱན་ལས་གསུངས་ པ་ལྟར་དང༌། སྔོན་ཁྱེའུ་གསུམ་དུ་གྱུར་པ་ན་དབུས་མས་སངས་རྒྱས་དང་གཉིས་ཀྱི ས་ཉན་ཐོས་སུ་སེམས་བསྐྱེད་པ་ ལས་བརྩམས་ནས་ཤཱ་རིའི་བུ་དང་མཽངྒལ་གྱི་བུ་འདི་གཉིས་དེའི་ཚེ་འཁོར་བས་སྐྲག་སྟེ་མྱུར་དུ་འཐར་པར་འདོད་པས་ ཉན་ཐོས་སུ་སེམས་བསྐྱེད་པ་ཡིན་ཡང་ང་འཚང་མ་རྒྱས་ཀྱི་བར་དུ་འདི་གཉིས་ཐར་བར་མ་ནུས་ལ་ང་སངས་རྒྱས་ ནས་འདི་གཉིས་ངས་བཏུལ་བ་ཡིན་ནོ། ། དེས་ན་མྱུར་དུ་འཁོར་བ་ལས་འཐར་བར་འདོད་པས་ཀྱང་རྫོགས་པའི་བྱང་ཆུབ་ཏུ་སེམས་བསྐྱེད་པར་བྱའོ། །ཞེས་གསུངས་པ་ཡིན་ནོ། །དེས་ན་སྐྱོ་འཇིགས་ཐམས་ཅད་ལས་རྣམ་པར་རྒྱལ་བའི་བྱང་ཆུབ་ཀྱི་སེམས་ཀྱི་ཐེག་པ་ ལྷའི་གཞལ་མེད་ཁང་བྱེ་བར་ལྡན་པའི་རིན་པོ་ཆེའི་ཤིང་རྟ་ནམ་མཁའ་ལྡིང་འབུམ་ག ྱིས་དྲངས་པ་ལྟ་བུའི་ཐེག་པ་ལ་ ཞོན་ནས་བདེ་བ་ནས་བདེ་བ་དང༌། དེ་བཞིན་ཉིད་ནས་དེ་བཞིན་ཉིད་དུ་འགྲོ་བ་ལ་སུ་ཞིག་ངལ་ཏེ། དེའི་ཕྱི ར། ཐེག་པ་འདི་ནི་མཁའ་འདྲ་གཞལ་མེད་ཁང་ཆེན་ཏེ། ། དགའ་སྐ ྱིད་བདེ་བ་མངོན་པར་འཐོབ་བྱེད་ཐེག་པའི་མཆོག ། ཞེས་གསུངས་པ་ཡིན་ནོ། །འདི་དག་ཏུ་དགེ་བའི་ལྷས། ལྕི་དང་ཡང་བ་མ་དཔྱད་པས། །ཞེས་པ་ལ། གཅེས་དང་མི་ གཅེས་མ་དཔྱད་པར། །ཞེས་གཞུང་འདོན་ཞིང་འོག་ཏུ་ཉན་ཐོས་དག་ལས་བྱང་ཆུབ་སེམས་དཔའ་ཐ་ནའང་བསྐལ་བ་ གྲངས་མེད་པ་བཞི་བཅུས་མྱུར་བར་འགྱུར་རོ། །ཞེས་བྲི ས་ལ། ཡང་དེར་ནད་བཞི་བརྒྱ་རྩ་བཞིས་ཟིན་པ་ལ་ཇི་ལྟར་དཔྱོད་པ་འཇམ་པོས་གསོ་བར་མཛད་པ་ཞེས་སྣང་ཀྱང་ནད་ ཆེན་དཔག་མེད་ཅེས་པ་ནད་བཞི་བརྒྱ་རྩ་བཞི་ལས་ཆེས་འཇིགས་པའི་ཉོན་མོངས་ཀ ྱི་ནད་མཐའ་དག་ཡིན་གྱི་མིའི་ ནད་བཞི་བརྒྱ་རྩ་བཞི་རྩམ་ཉིད་ལ་འབྲུ་གཉེར་བྱ་མ་ཡིན་ནོ། །

ེ་ལྟར་མི་མཐུན་པའི་ཕྱོགས་ལེ་ལོ་བཤད་ནས། བཞི་པ་བརྩོན་འགྲུས་བརྩམ་ཚུལ་དངོས་ལ། བསྟན་བཤད་གཉིས་ ལས། དང་པོ་མདོར་བསྟན་པ་ནི། སེམས་ཅན་དོན་གྲུབ་བྱ་ཕ ྱི ར་དཔུང༌། ། མོས་བརྟན་དགའ་དང་དོར་བ་ཡིན། ། མོས་པ་སྡུག་བསྔལ་འཇིགས་པ་དང༌། ། དེ་ཡི་ཕན་ཡོན་བསམས་པས་སྐྱེ།།  །། དེ་ལྟར་མི་མཐུན་ཕྱོགས་སྤངས་ཏེ། ། མོས་དང་ང་རྒྱལ་དགའ་དང་དོར། ། ལྷུར་བླང་དབང་བསྒྱུར་སྟོབས་ཀ ྱིས་ནི། ། བརྩོན་འགྲུས་སྤེལ་ཕ ྱི ར་འབད་པར་བྱ།།  །། ཞེས་གསུངས་ཏེ། རྒྱལ་པོ་ཆེན་པོ་རྣམས་དཔུང་ཚོགས་ཡན་ལག་བཞིས་ཕས་རྒོལ་འཇོམས་ཤིང་དཀའར་བཏགས་ པའི་ཁྲིམས་ཀ ྱིས་བྱ་བ་སྒྲུབ་པ་ལྟར། བྱང་ཆུབ་སེམས་དཔས་ཀྱང་དགེ་བ་ལ་མོས་ཤིང་འདུན་པས་ཁ་ལོ་བསྒྱུར་སླ་བ་ ཤིང་རྟ་པའི་ཚོགས་ལྟ་བུ་དང༌། བརྟན་ཞིང་མི་ཟློགས་པ་གླང་པོ་ཆེ་པའི་ཚོགས་ལྟ་བུ་དང༌། དགའ་ཞིང་སྤྲོ་བས་འཇུག་ པས་ཟོར་ཡང་བ་རྟ་པའི་ཚོགས་ལྟ་བུ་དང༌། མི་ནུས་ན་རེ་ཞིག་དོར་བ་བསྐ ྱིལ་པར་སླ་བ་རྐང་ཐང་གི་ཚོགས་ལྟ་བུ་སྟེ་ གཉེན་པོའི་དཔུང་ཚོགས་ཡན་ལག་བཞིས་ལེ་ལོ་ལས་རྒྱལ་བར་བྱ་ལ། དེ་ལ་བརྟེན་ནས་བརྩོན་འགྲུས་སྤེལ་བའི་ཕྱི ར་ ལྷུར་བླང་བ་དང་དབང་དུ་བྱ་བ་བཀར་བཏགས་པའི་ཁྲིམས་ལྟ་བུས་བརྩོན་འགྲུས་ཀ ྱི ་ཕ་རོལ་ཏུ་ཕ ྱི ན་པ་ལ་རང་དབང་ ཐོབ་པར་བྱའོ། ། དེ་དག་གི་རྒྱུ་ཡང་སྡུག་བསྔལ་ལ་འཇིགས་པ་དང་བརྩོན་འགྲུས་ཀ ྱི ་ཕན་ཡོན་བསམས་པས་ནི་མོས་འདུན་ཉིད་ སྐྱེ་ལ། དེ་གོམས་པས་དེ་ཉིད་བརྟན་པ་སྟེ་སྤང་བྱ་འཇོམས་པ་ལ་དཔའ་བའི་ང་རྒྱལ་དང༌། དེ་ལས་གོང་ནས་གོང་དུ་ བརྩོན་འགྲུས་རྩོམ་པར་དགའ་བ་སྐྱེ་ལ། དོར་བ་ནི་ཅུང་ཟད་ངལ་གསོ་བ་ཡིན་པས་ཆེད་དུ་སྐྱེ་མི་དགོས་ཀྱང་དུས་ཤེས་ པས་འགྲུབ་པར་འགྱུར་ལ། དེ་བཞིའི་འབྲས་བུ་ནི་བརྩོན་འགྲུས་ལྷུར་ལོངས་པ་ཉིད་དང་བདག་ཉིད་དབང་དུ་གྱུར་པ་ ཡིན་ནོ། ། དཀའ་འགྲེལ་ཆུང་ངུ་ལས་ཀྱང༌། སེམས་ཅན་དོན་སྒྲུབ་བྱ་ཕ ྱི ར་དཔུང༌། ། མོས་བརྟན་དགའ་དང་དོར་བ་ཡིན། །

ཞེས་བྱ་བས་དཔུང་ཚོགས་ཀྱི ་ངོ་བོ་ཉིད་མདོར་བསྟན་ཏོ། ། མོས་པ་སྡུག་བསྔལ་འཇིགས་པ་དང༌། ། དེ་ཡི་ཕན་ཡོན་བསམས་པས་སྐྱེ། ། ཞེས་བྱ་བས་ནི་རྒྱུ་མདོར་བསྟན་ཏོ། །མོས་པའི་རྒྱུ་དངོས་སུ་བསྟན་པ་འདིས་ནི་གཞན་གྱི་ཡང་བརྒྱུད་པའི་རྒྱུ་ཡིན་ཏེ། མོས་པ་ལས་བརྟན་བ་དེ་ལས་དགའ་བ་དང་དོར་བ་སྐྱེ་བའི་ཕྱི ར་རོ། །ཚིགས་བཅད་གཅིག་གིས་ནི་དཔུང་ཚོགས་ཀྱི་ འབྲས་བུ་མདོར་བསྟན་ཏོ། །འདིའི་དོན་ནི་ལེ་ལོ་གསུམ་སྤངས་ཏེ་དེ་ལྟར་མོས་བརྟན་དགའ་དོར་ལྷུར་ལེན་དབང་གྱུར་ ཏེ་རྣམ་པ་ལྔའི་སྟོབས་ཀ ྱི ས་འབད་པར་བྱའོ། ། ཅིའི་དོན་དུ་ཞེ་ན། བརྩོན་འགྲུས་གོང་ནས་གོང་དུ་སྤེལ་བའི་ཕྱིར་ཏེ་འདིའི་དོན་དུའོ། །འདིས་ནི་མོས་པ་ལ་ སོགས་པ་རྒྱུན་ཕ ྱི་མ་འཕེལ་བས་སམ། ཡང་ན་མོས་པ་དེ་ལས་བརྟན་པ་དེ་ལས་དགའ་དོར་དེ་ལས་ལྷུར་ལེན་དང་ དབང་དུ་གྱུར་པ་འཕེལ་བ་ནི་འབྲས་བུར་བསྟན་ཏོ། །ཞེས་སོ། ། སྐབས་འདིར་ཡང་བི་བྷུ་ཏིས། གོང་གི་སྒྱིད་ལུག་མེད་དང་སོགས་ཀ ྱི་ཚིགས་བཅད་ལ་མི་མཐུན་ཕྱོགས་བསྡུས་ པ་དང་སྟོབས་དང་ལྡན་པ་ཡང་མེད་ལ། རྒྱས་བཤད་ཀྱང་མེད་པས་གཞན་གྱིས་བཅུག་པ་ཡིན་གྱི ་མདོར་བསྟན་མ་ ཡིན་ནོ། །ཞེས་བཀག་མོད་ཀྱང་དགག་བྱ་གཅིག་པོ་དེ་ཉིད་སྔ་ཕྱིར་ལན་གཉིས་སུ་འགོག་པ་མཁས་པའི་རྩོམ་ཚུལ་མ་ ཡིན་ལ། ལན་དེ་དག་ཀྱང་གོང་གི་ཞར་ལ་ཤེས་པར་འགྱུར་ཞིང༌། སྤྱིར་བི་བྷུ་ཏིའི་གཞུང་དངོས་ལ་ལྷད་ཞུགས་པ་ཞིག་ ཡིན་པར་ཡང་དོགས་སོ། ། གཉིས་པ་རྒྱས་བཤད་ལ་བཞི། མོས་པ། བརྟན་པ། དགའ་བ། དོར་བ་སྟེ་བཞི་པོ་རེ་རེ་ཞིང་བཤད་པའོ། །དང་པོ་མོས་ པ་ལ་ཡང་བཞི། གང་ལ་མོས་པའི་ཡུལ། མོས་པའི་འབྲས་བུ། མོས་པ་སྐྱེ་བའི་རྒྱུ། མཇུག་བསྡུ་བའོ། །དང་པོ་གང་ ལ་མོས་པའི་ཡུལ་ནི། བདག་དང་གཞན་ག ྱི་ཉེས་པ་ནི། ། དཔག་མེད་བདག་གིས་གཞོམ་བྱ་སྟེ། ། གང་དུ་ཉེས་པ་རེ་རེ་ལའང༌། ། བསྐལ་བ་རྒྱ་མཚོར་ཟད་འགྱུར་པ།།  །། ཉེས་ཟད་རྩོམ་པ་དེ་ཡི་ནི། ། ཆ་ཡང་བདག་ལ་མ་མཐོང་ན། །

སྡུག་བསྔལ་དཔག་ཏུ་མེད་པའི་སྣོད། ། བདག་ཀོ་ཅི་སྟེ་ས ྙིང་མ་གས།།  །། བདག་དང་གཞན་ག ྱི ་ཡོན་ཏན་ནི། ། མང་པོ་བདག་གིས་བསྒྲུབ་བྱ་སྟེ། ། དེ་ལ་ཡོན་ཏན་རེ་རེ་ལའང༌། ། བསྐལ་པ་རྒྱ་མཚོས་གོམས་འགྱུར་ན།།  །། བདག་ནི་ཡོན་ཏན་ཆ་ལ་ཡང༌། ། གོམས་པ་ནི་ཡང་མ་སྐྱེས་ཏེ། ། ཅི་ཞིག་ལྟར་བརྙེད་སྐྱེ་བ་ནི། ། བདག་གིས་དོན་མེད་བྱས་པ་མཚར།།  །། བདག་གིས་བཅོམ་ལྡན་མ་མཆོད་ཅིང༌། ། དགའ་སྟོན་ཆེན་པོའི་བདེ་མ་བྱིན། ། བསྟན་ལ་བྱ་བ་མ་བྱས་དང༌། ། དབུལ་པོའི་བསམ་པ་རྫོགས་མ་བྱས།།  །། འཇིགས་ལ་མི་འཇིགས་མ་བྱིན་དང༌། ། ཉམ་ཐག་བདེ་མ་བྱིན་ན་བདག ། མ་ཡི་མངལ་གྱི ་ཟུག་རྔུ་དང༌། ། སྡུག་བསྔལ་འབའ་ཞིག་སྐྱེད་པར་ཟད།།  །། ཅེས་གསུངས་ཏེ། དེ་ཡང་ཚིགས་བཅད་དང་པོ་གཉིས་ཀྱིས་ཉེས་པ་འདོར་བ་དང༌། གཉིས་ཀྱི ས་ཡོན་ཏན་སྒྲུབ་བ་དང༌། ཐ་མ་གཉིས་ཀྱིས་བྱ་བའི་རྣམ་གྲངས་བསྟན་ཏོ། ། གཉིས་པ་མོས་པའི་འབྲས་བུ་ནི། བདག་ནི་སྔོན་དང་ད་ལྟར་ཡང༌། ། ཆོས་ལ་མོས་དང་བྲལ་བ་ཡིས། །

ོངས་པ་འདི་འདྲ་བྱུང་གྱུར་ན། ། སུ་ཞིག་ཆོས་ལ་མོས་པ་གཏོང༌།།  །། དགེ་བའི་ཕྱོགས་ནི་ཐམས་ཅད་ཀྱི ། ། རྩ་བ་མོས་པར་ཐུབ་པས་གསུངས། ། ཞེས་གསུངས་ཏེ། རྐང་པ་དང་པོ་གསུམ་ག ྱི ས་མོས་པ་དང་བྲལ་བའི་ཉེས་དམིགས་དང༌། ཕྱི ་མ་གསུམ་ག ྱི ས་མོས་པའི་ ཕན་ཡོན་བསྟན་ཏོ། ། གསུམ་པ་མོས་པ་སྐྱེ་བའི་རྒྱུ་ནི། དེ་ཡི་རྩ་བ་རྟག་ཏུ་ནི། ། རྣམ་ས ྨི ན་འབྲས་བུ་བསྒོམས་པས་སོ།།  །། སྡུག་བསྔལ་ཡིད་མི་བདེ་བ་དང༌། ། འཇིགས་པ་རྣམ་པ་སྣ་ཚོགས་དང༌། ། འདོད་པ་རྣམས་དང་བྲལ་བ་ནི། ། ས ྡིག་པ་སྤྱོད་ལས་འབྱུང་བར་འགྱུར།།  །། ཡིད་ལ་བསམས་པའི་དགེ་བྱས་པས། ། གང་དང་གང་དུ་འགྲོ་འགྱུར་པ། ། དེ་དང་དེར་ནི་བསོད་ནམས་དེས། ། འབྲས་བུ་ཡོན་ག ྱི ས་མངོན་མཆོད་འགྱུར།།  །། ས ྡི ག་པ་བྱེད་པ་བདེ་འདོད་ཀྱང༌། ། གང་དང་གང་དུ་འགྲོ་འགྱུར་བ། ། དེ་དང་དེར་ནི་སྡིག་པ་དེས། ། སྡུག་བསྔལ་མཚོན་གྱི ས་རྣམ་པར་འཇོམས།།  །། རྒྱ་ཆེ་དྲི་བཟང་བསིལ་བའི་པདྨའི་སྙི ང་པོར་གནས། །

རྒྱལ་བའི་གསུང་སྙན་ཟས་ཀ ྱིས་གཟི་བརྗི ད་བསྐྱེད་བྱས་པ། ། ཐུབ་འོད་ཀ ྱི ས་རྒྱས་པདྨ་ལས་བྱུང་ལུས་མཆོག་ཅན། ། རྒྱལ་བའི་མདུན་གནས་བདེ་གཤེགས་སྲས་སུ་དགེ་བས་འགྱུར། ། ། ། གཤིན་རྗེའི་སྐྱེས་བུས་པགས་པ་མ་ལུས་བཤུས་པས་རབ་ཏུ་ཉམ་ཐག་ཅིང༌། ། རབ་ཏུ་ཚ་བའི་མེ་ཡིས་བཞུས་པའི་ཟངས་ཞུན་ལུས་ལ་བླུགས་གྱུར་པ། ། འབར་བའི་རལ་གྲི་མདུང་ཐུང་གིས་བསྣུན་ཤ་ཡི་དུམ་བུ་བརྒྱར་ལྷགས་ཤིང༌། ། ཤིན་ཏུ་འབར་བའི་ལྕགས་ཀྱི་ས་གཞིར་ལྷུང་བ་མི་དགེ་མང་པོས་འགྱུར།།  །། ཞེས་གསུངས་ཏེ། རྐང་པ་དང་པོ་གཉིས་ཀྱི ས་ལས་རྒྱུ་འབྲས་བསམ་པ་མོས་པའི་རྒྱུའི་གཙོ་བོར་བསྟན། དེ་ནས་ ཚིགས་བཅད་གསུམ་གྱིས་དཀར་ནག་གི་ལས་འབྲས་སྤ ྱིར་བསྟན། གཅིག་གིས་གཅིག་ཏུ་དཀར་བའི་ལས་ཀྱི ་འབྲས་ བུ་དང༌། གཅིག་གིས་གཅིག་ཏུ་གནག་པའི་ལས་ཀྱི ་འབྲས་བུ་བསྟན་ཏོ། ། བཞི་པ་མཇུག་བསྡུ་བ་ནི། དེ་བས་དགེ་ལ་མོས་བྱ་ཞིང༌། ། གུས་པ་ཉིད་དུ་བསྒོམ་པར་བྱ། ། ཞེས་རྐང་པ་གཉིས་ཀྱིས་དེ་ཐམས་ཅད་ཀྱི ་དོན་བསྡུས་ཏེ་བསྟན་ཏོ། །དེ་ཡང་གང་ལ་ཡིད་མོས་པར་བྱ་ཞེ་ན། བདག་ གིས་བྱང་ཆུབ་ཏུ་སེམས་བསྐྱེད་ནས་བདག་གཞན་ཐམས་ཅད་ཀ ྱི་ཉེས་པ་ཐམས་ཅད་འཇོམས་ཤིང་ཡོན་ཏན་ཐམས་ ཅད་སྒྲུབ་པར་དམ་བཅས་ཟིན་པའི་ཕྱི ར། བླང་དོར་དེ་གཉིས་ལ་མོས་པས་རྩེ་གཅིག་ཏུ་སྒྲུབ་དགོས་མོད་ཀྱང་ཉེས་པ་ དང་ཡོན་ཏན་ཐམས་ཅད་ལྟ་ཞོག་བདག་འཛིན་ལྟ་བུའི་ཉེས་པ་རེ་རེ་འཇོམས་པ་དང༌། མི་སྐྱེ་བའི་བཟོད་པ་ལྟ་བུའི་ཡོན་ ཏན་རེ་རེ་སྒྲུབ་པ་ལ་ཡང་བསྐལ་བ་ཚད་མེད་པར་བརྩོན་འགྲུས་བརྩམ་དགོས་ལ། ད་ལྟར་བདག་ལ་དེ་ལྟ་བུའི་བརྩོན་ འགྲུས་ཀ ྱི ་ཆ་རྩམ་ཡང་མ་མཐོང་བས་རང་གིས་རང་ལ་ཀོ་ཞེས་བོས་ཏེ་འདི་ལྟ་བུ་ལ་སྙིང་འགས་པ་ལྟ་བུའི་མི་བཟོད་པ་ སྐྱེ་བར་རིགས་ཀྱི་ལེ་ལོར་སྡོད་ཁོམ་མམ། གལ་ཏེ་རང་རྒྱུད་ལ་ཉོན་མོངས་པ་བཅོམ་པ་སོགས་ཀ ྱི ་ཡོན་ཏན་འགའ་ཡང་ མ་སྐྱེས་ཤིང་བསྟན་པ་དང་འགྲོ་བ་ལ་ཕན་པར་ཡང་མ་གྱུར་ཅིང༌། ཐ་ན་སྦྱི ན་པ་གསུམ་ག ྱི ས་ཅུང་ཟད་ཕན་གདགས་པ་ ཙམ་ཡང་མ་བྱས་པ་འདིའི་ངང་དུ་བདག་ལྔ་པར་གྱུར་ན་ནི་མི་ལུས་ཐོབ་པ་འདིས་དོན་ཅི་ཡང་མ་གྲུབ་ཀྱི་སྟེང་དུ་མ་ལ་ ཚོར་བའི་སྡུག་བསྔལ་བསྐྱེད་པ་འདི་ཁོ་ན་འབྲས་བུར་ཟད་དོ་ཞེས་རང་ཉིད་ལ་ནན་གྱི ས་འདོམས་བའོ། ། དགེ་བའི་ཕྱོགས་ཐམས་ཅད་ཀྱི་རྩ་བ་ནི་མོས་པ་ཁོ་ན་སྟེ། འཇམ་དཔལ་ག ྱི་ཞིང་གི་ཡོན་ཏན་བཀོད་པར།

ཆོས་རྣམས་ཐམས་ཅད་རྐྱེན་བཞིན་ཏེ། ། འདུན་པའི་རྩེ་ལ་རབ་ཏུ་གནས། ། ཞེས་གསུངས་ཤིང༌། མོས་པ་ནི་དད་པ་ཉིད་ཡིན་ལ། དད་པ་ནི་ཐར་བའི་རྒྱུ་གཅིག་པོ་སྟེ་ཀུན་དགའ་བོ་དད་པ་ལ་སྦྱོར་ བར་ག ྱིས་ཤིག་འདི་ནི་དེ་བཞིན་གཤེགས་པས་གསོལ་བ་འདེབས་པ་ཡིན་ནོ། །ཞེས་གསུངས་པའི་ཕྱི ར་རོ། ། དད་པའི་རྒྱུ་ནི། དཀར་ནག་གི་ལས་འབྲས་བསམ་པ་ཁོ་ན་ཡིན་ཏེ། དེས་ལས་འབྲས་ལ་ཡིད་ཆེས་པ་སྐྱེ་ལ། དེའི་ ཚེ་སྲོག་ལ་བབ་ཀྱང་དཀར་ནག་གི་བླང་དོར་མི་གཏོང་པ་འདི་ནི་དད་པ་རྒྱུད་ལ་སྐྱེས་པ་ཞེས་བྱ་སྟེ། དེའི་ཕྱི ར་ཐར་ རྒྱན་དུའང་འདོད་ཆགས་དང་ཞེ་སྡང་དང༌། གཏི་མུག་དང༌། འཇིགས་པ་སྟེ་བཞིའི་ཕྱི ར་ཆོས་མི་གཏོང་ན་དད་པ་ཅན་དུ་ བཤད་པ་ཡིན་ནོ། །དེས་ན་མི་འདོད་པ་མྱོང་བ་ཐམས་ཅད་ནི་རང་བྱས་ཀྱི ་ས ྡིག་པའི་འབྲས་བུ་ས ྨིན་པ་ཡིན་ལ། བདེ་བ་ མྱོང་བ་ཐམས་ཅད་ནི་རང་བྱས་ཀྱི་དགེ་བ་རྣམ་པར་སྨིན་པ་ཡིན་ཏེ། ས་བོན་ཚ་བ་རྣམས་ལས་ནི། ། མྱུ་གུ་ཚ་བ་སྐྱེ་བར་འགྱུར། ། ས་བོན་མངར་བ་རྣམས་ལས་ནི། ། འབྲས་བུ་མངར་བ་ས ྨི ན་པར་འགྱུར། ། དཀར་པོའི་རྣམ་སྨི ན་མངར་བ་དང༌། ། ས ྡིག་པའི་རྣམ་སྨིན་ཚ་བ་ཉིད། །ཅེས་སོ། ། ཆོས་རྗེས་ས་སྐྱ་པས། ལས་དཀར་རྣམ་ས ྨི ན་གནག་པ་སོགས་མུ་བཞིར་བཞེད་པ་ནི། ལས་དཀར་བ་ལྟར་སྣང་ཡང་ རྣམ་ས ྨིན་གནག་པ་ཞེས་པ་ལྟ་བུའི་དོན་ཅན་ལ་ཐུགས་རྩེ་བཏད་ན་ནི་དེར་ཟད་མོད། གཞན་དུ་སངས་རྒྱས་ཀ ྱི ་བསྟན་ པ་ལས་ཕ ྱིན་ཅི་ལོག་ཏུ་གྱུར་པའི་རྣམ་གཞག་སར་པ་ཡིན་ཏེ། ས་བོན་ཚ་ལ་མྱུ་གུ་མངར་བ་སོགས་མུ་བཞིར་བཤད་ པར་སོང་བའི་ཕྱི ར་དང༌། སྟོབས་བཅུའི་དང་པོ་གནས་དང་གནས་མ་ཡིན་པ་མཁྱེན་པའི་སྟོབས་འཆད་པའི་ཚེ་རྒྱུ་དགེ་ བ་ལས་འབྲས་བུ་བདེ་བ་འབྱུང་བ་འདི་ནི་གནས་སོ། །རྒྱུ་དགེ་བ་ལས་འབྲས་བུ་སྡུག་བསྔལ་འབྱུང་བ་འདི་ནི་གནས་ མ་ཡིན་ནོ་ཞེས་སོགས་མི་དགེ་བ་ལ་ཡང་སྦྱར་ཏེ་གསུངས་ལ། གང་གནས་སུ་གསུངས་པ་ནི་གནས་མིན་དུ་འགྱུར་མི་ ས ྲིད་པ་དང༌། གནས་མིན་དུ་གསུངས་པ་ནི་གནས་སུ་འགྱུར་མི་སྲིད་པར་བཤད་པའི་ཕྱིར་ན། རྒྱུ་དགེ་བ་ལས་འབྲས་ བུ་སྡུག་བསྔལ་བ་སོགས་ནི་སངས་རྒྱས་ཤཱཀྱ་ཐུབ་པའི་བསྟན་པ་ལ་ཞུགས་པ་ཡིན་ན་ཁས་བླང་བར་མི་བྱའོ། །ཞེས་ པ་ནི་ཞར་ལ་དཔྱད་པའོ། ། དེས་ན་དགེ་བ་བྱེད་པ་ནི་གང་དུ་ཕྱིན་ཡང་བདེ་བ་འཐོབ་པ་སྔོན་རྒྱལ་བུ་གཟུགས་སྟོབས་དང༌། གཟོ་སྟོབས་

དང༌། བརྩོན་འགྲུས་སྟོབས་དང༌། ཤེས་རབ་སྟོབས་དང༌། བྱང་ཆུབ་སེམས་དཔའ་ཉིད་ལྔ་པ་བསོད་ནམས་སྟོབས་སུ་ གྱུར་ཏེ། རང་རང་གི་ཡོན་ཏན་ག ྱི་མཐུ་བརྟག་པའི་ཕྱི ར། སོ་སོར་ཡུལ་གཞན་དུ་ཞུགས་པ་ན་བསོད་ནམས་སྟོབས་ དབུལ་པོའི་ཁྱིམ་དུ་ཞུགས་མ་ཐག་དེ་ལོངས་སྤྱོད་ཐམས་ཅད་ཀྱི ས་གང་བ་སོགས་སྐྱེ་བོ་ཐམས་ཅད་ཀ ྱི ་བཀུར་བ་ལྟ་ བུའོ། །གང་ས ྡིག་པ་མི་བཟད་པ་བྱས་པ་ནི་གང་དུ་ཕྱིན་ཡང་སྡུག་བསྔལ་བ་ཉིད་མྱོང་བ་སྟེ་རྒྱལ་པོ་སྒོམ་པོ་ཞེས་བྱ་ བ་སྔོན་དགྲ་བཅོམ་པ་མང་པོ་བཀྲོང་བ་ཞིག་དམྱལ་བ་ན་སྡུག་བསྔལ་མྱོང་བ་དེ་སྟོན་པས་བཀུག་ཏེ། མི་རྣམས་ལ་ བསྟན་པ་ན་དེ་ལྕགས་ཀྱི ་འཁོར་ལོ་ཆར་པ་ལྟར་བབ་པས་ལུས་གཅོད་པ་དང༌། གཤིན་རྗེའི་ཚོགས་ཀྱིས་མི་བཟོད་པར་ མནར་བས་འབྲོས་པར་རྩོམ་སྟེ་ནམ་མཁའ་ལ་སོང་བ་ན་ལྕགས་ཀ ྱི ་བྱ་རྒོད་བྱེ་མ་མང་པོས་ཀླད་པ་འབྲུ་བ་དང༌། བར་ སྣང་ལ་སོང་བ་ལྕགས་ཀ ྱི ་ཁྭ་རྣམས་ཀ ྱིས་མིག་འབྱིན་པ་དང༌། ཆུ་བོར་ཞུགས་ན་ཆུ་བོ་མེར་འབར་ཞིང་ལྕགས་སྲེག་གི་ ཉ་པོ་ཆེ་དང་སྲི ན་བུས་འབྲང་ཞིང༌། གཤིན་རྗེའི་སྐྱེས་བུས་མཐའ་ནས་ལྕགས་སྲེག་གི་རྒྱས་བཤོར་བ་དང༌། ཐང་ལ་ སོང་ན་ལྕགས་ཀ ྱི ་འཁོར་ལོས་རྐང་པ་གཅོད་པ་དང་གཤིན་རྗེ་ལྔ་བརྒྱས་མདས་བསྣུན་པ་སོགས་ཁོ་ན་མྱོང་ཞིང༌། ད་ དུང་བསྐལ་བཟང་གི་སངས་རྒྱས་དགུ་བརྒྱ་དགུ་བཅུ་རྩ་ལྔ་པོའི་བར་སྡུག་བསྔལ་དེ་ཁོ་ན་མྱོང་ལ། མཐར་དེ་བཞིན་ གཤེགས་པ་མོས་པའི་དུས་ངན་སོང་ལས་འཐར་བར་གསུངས་པ་ལྟ་བུ་སྟེ། སྤ ྱི ར་ངན་སོང་པ་ཐམས་ཅད་གང་དུ་ཕ ྱི ན་ ཡང་སྡུག་བསྔལ་བ་འདི་ལྟ་བུའི་ཆོས་ཅན་ཏེ། དཔེར་ན་རྟ་དང་བོང་བུ་དང་དྲེའུ་ལ་སོགས་པ་གང་དུ་སོང་ཡང་བྲན་དུ་ བཀོལ་བ་དང་ལུག་ལ་སོགས་པ་གང་དུ་ཕ ྱི ན་ཡང་གསོད་པར་འགྱུར་བ་ལྟ་བུ་བདག་ཅག་གིས་ཀྱང་མངོན་སུམ་དུ་ མཐོང་བའི་ཕྱི ར་རོ། ། དེ་ལྟར་བསོད་ནམས་ཀ ྱི ་ལས་ཀ ྱི ་འབྲས་བུ་ཤིན་ཏུ་དཀར་བ་དང༌། བསོད་ནམས་མ་ཡིན་པ་ལས་འབྲས་ཤིན་ཏུ་ གནག་པ་ལ་ཐུགས་ཆེས་པས་མཆོག་ཏུ་ངོ་མཚར་ཏེ་སློབ་དཔོན་ཉིད་ཀྱིས་ཚིགས་སུ་བཅད་པ་རེ་རེས་ཆེད་དུ་བརྗོད་ པར་མཛད་དོ། ། བསོད་ནམས་ཀ ྱི ་ལས་ཀ ྱིས་བདེ་བ་ཅན་ལ་སོགས་པ་དག་པའི་ཞིང་དུ་རིན་པོ་ཆེའི་པདྨའི་ནང་དུ་བལྟ་བས་མི་ ངོམས་པའི་ལུས་སུ་བརྫུས་ཏེ་སྐྱེ་ཞིང་སངས་རྒྱས་ཀྱི ་གསུང་ཆོས་ཀ ྱི ་བདུད་ར ྩི ་ཐོས་པས་ཟས་སྐོམ་ག ྱི ་བྱ་བ་དང༌། སྟོན་པའི་འོད་ཟེར་གྱིས་ཉི་མའི་བྱ་བ་བྱས་ཏེ་པདྨའི་ཁ་བྱེ་ནས་སྟོན་པའི་ཞལ་ལ་བལྟ་བའི་བདེ་བ་ཁྱད་པར་ཅན་དེ་ལྟ་བུ་ མྱོང་བའི་ཕྱིར་དང༌། མི་དགེ་བའི་ལས་ཀྱིས་དམྱལ་བར་གཤིན་རྗེའི་ཚོགས་ཀྱི ས་པགས་པ་བཤུས་པ་ལ་སླར་ཟངས་ ཞུན་ག ྱིས་ཤ་བརྙིལ་བ་དང༌། མཚོན་ཆ་ཐམས་ཅད་ཀྱིས་བསྣུན་ཞིང་ལྕགས་བསྲེགས་ཀ ྱི་གཞིར་བསྐལ་པར་བསྲེགས་ ཀྱང་འཆི་བར་ཡང་མི་ནུས་པའི་སྡུག་བསྔལ་མྱོང་བའི་ཕྱི ར་རོ། ། དེས་ན་ལུས་སྲོག་ཙམ་ནི་འཁོར་བ་གང་དུ་སྐྱེས་ཀྱང་རྟག་པར་བརྙེད་ལ། དགེ་བའི་བློ་ནི་དེ་ལྟ་མ་ཡིན་པས་ད་ནི་ སྲོག་ལ་ལན་སྟོང་དུ་བབ་ཀྱང་དད་པ་མི་གཏོང་བའི་ཡི་དམ་བརྟན་པོ་བཅས་ཏེ་སྒོ་གསུམ་སྐད་ཅིག་ཀྱང་དོན་མེད་དུ་མི་ འཇོག་པར་དགེ་བ་ལ་བསྐུལ་བར་བྱའོ། །

ེགས་བཤད་བསྡུས་པར་ནི། བསྐལ་པ་རྒྱ་མཚོས་གོམས་གྱུར་ན། །ཞེས་སོགས་ལ་ཞིང་ཁམས་བཅུའི་འཇིག་ རྟེན་པ་དང་ཉན་རང་ཀུན་ག ྱི་དགེ་བ་ཇི་སྙེད་པ་བཅུར་བསྒྱུར་བས་སངས་རྒྱས་ཀ ྱི་བ་སྤུ་གཅིག་འགྲུབ་ལ། ཚུལ་དེས་ བ་སྤུ་ཐམས་ཅད་ཀ ྱི་རྒྱུའི་དགེ་བ་བརྒྱར་བསྒྱུར་བས་དཔེ་བྱད་བཟང་པོ་གཅིག་དང༌། དཔེ་བྱད་བརྒྱད་བཅུའི་རྒྱུའི་ དགེ་བ་སྟོང་དུ་བསྒྱུར་བས་མཚན་སུམ་བཅུ་ལས་གཅིག་དང༌། མཚན་སུམ་བཅུའི་རྒྱུའི་དགེ་བ་སྟོང་འགྱུར་ག ྱི ས་ས ྨི ན་ མཚམས་ཀྱི་མཛོད་པུ་དང༌། དེའི་རྒྱུ་འབུམ་འགྱུར་གྱིས་དབུའི་གཙུག་ཏོར་ལྟར་མི་མངོན་པ་དང༌། དེའི་རྒྱུ་འབུམ་ཕྲག་ བཅུར་བསྒྱུར་བས་གསུང་ཆོས་ཀ ྱི་དུང་འགྲུབ་ཅིང༌། དེ་བཞིན་དུ་གསུང་དབྱངས་དྲུག་བཅུ་དང༌། ཐུགས་ཀྱི ་ཡོན་ཏན་ སྟོབས་བཅུ་སོགས་རེ་རེ་ཡང་རྒྱུ་མཐའ་ཡས་པས་སྒྲུབ་དགོས་པའོ། ། འོ་ན་དེ་ཙམ་དུ་མང་བ་སྒྲུབ་པར་མི་ནུས་སམ་སྙམ་ན་བྱང་ཆུབ་སེམས་དཔའས་སྐད་ཅིག་མ་གཅིག་གི་བསོད་ ནམས་ཀྱང་མཐའ་ཡས་པས་ན་མྱུར་དུ་འགྲུབ་སྟེ། དཀོན་བརྩེགས་གསང་བ་བསམ་ག ྱིས་མི་ཁྱབ་པ་ལས། སེམས་ཅན་ཀུན་གྱི ་བསོད་ནམས་ཀ ྱི ། ། ཕུང་པོ་ཇི་སྙེད་ཡོངས་བཟུང་བ། ། དེ་སྙེད་བྱང་ཆུབ་སེམས་དཔའ་ཡིས། ། བྱང་ཆུབ་སེམས་ལས་རབ་ཏུ་འབྱུང༌། །ཞེས་དང༌། རིན་ཆེན་ཕྲེང་བར། སེམས་ཅན་མཐའ་ཡས་དེ་དག་ནི། ། བྱང་ཆུབ་སེམས་དཔའས་སྙི ང་རྗེ་བས། ། སྡུག་བསྔལ་ཀུན་ལས་དྲངས་བྱས་ཏེ། ། སངས་རྒྱས་ཉིད་ལ་འགོད་པར་ངེས། ། དེ་ལྟར་བརྟན་པར་གནས་དེ་ནི། ། མི་ཉལ་བའམ་ཉལ་ཡང་རུང༌། ། ཡང་དག་བླངས་པ་ནས་བཟུང་ཏེ། ། བག་མེད་གྱུར་ཀྱང་སེམས་ཅན་རྣམས། ། མཐའ་ཡས་ཕ ྱིར་ན་སེམས་ཅན་བཞིན། །

བསོད་ནམས་མཐའ་ཡས་སོགས་པར་འགྱུར། ། མཐའ་ཡས་དེས་ན་སངས་རྒྱས་ཉིད། ། བསམ་ཡས་ཐོབ་མི་དཀའར་ཤེས་བྱ། །ཞེས་དང༌། གང་ཞིག་དཔག་མེད་དུས་གནས་ཏེ། ། ལུས་ཅན་དཔག་ཏུ་མེད་དོན་དུ། ། བྱང་ཆུབ་དཔག་ཏུ་མེད་འདོད་ཅིང༌། ། དགེ་བ་དཔག་ཏུ་མེད་བྱེད་པ། དེས་ཀོ་བྱང་ཆུབ་དཔག་མེད་ཀྱང༌། ། དཔག་ཏུ་མེད་པ་རྣམ་བཞི་ཡི། ། ཚོགས་ཀྱིས་རིང་པོར་མི་ཐོགས་པར། ། ཇི་ལྟ་བུར་ན་འཐོབ་མི་འགྱུར། །ཞེས་དང༌། གོམ་པ་བདུན་པའི་དུས་སུ་ཡང༌། ། བདོག་པ་ཀུན་བཏང་སེམས་འཆང་བའི། ། བྱང་ཆུབ་སེམས་དཔའ་རྣམས་ལ་ནི། ། བསོད་ནམས་མཁའ་འདྲ་དཔག་མེད་སྐྱེ། ། ཞེས་གསུངས་པས་སོ། །ཞེས་ཚིག་ཟུར་གྱི་ནུས་པ་ལ་རྒྱས་བཤད་བྱས་སྣང་ལ་མཚན་དཔེ་སོགས་ཀ ྱི་རྒྱུ་འགྲུབ་ཚུལ་ འདི་ལ་ནི་མདོ་རྣམས་ན་གྲངས་མང་ཉུང་མི་འདྲ་བ་མང་དུ་གསུངས་ལ། འདི་ནི་ཐུན་མོང་གི་མདོ་ཞིག་གི་ལུགས་ཡིན་ པ་སྙམ་ཞིང༌། གང་དང་གང་དུ་འགྲོ་འགྱུར་བ། །ཞེས་པ་ལ། དུས་ཀྱི ་བསྙེར་ནས་རྒྱལ་པོ་འགྲོངས་འགྱུར་ཏེ། །ལོངས་ སྤྱོད་མཛའ་དང་གཉེན་བཤེས་རྗེས་མི་འབྲེང༌། །སྐྱེས་བུ་དག་ནི་གང་དང་གར་འགྲོ་ཡང༌། །ལས་ནི་གྲིབ་མ་བཞིན་དུ་ རྗེས་སུ་འབྲེང༌། །ཞེས་པ་དྲངས་སྣང་ངོ༌། ། ཐུབ་འོད་ཀ ྱིས་རྒྱས་ཞེས་པ་ལ་དགེ་བའི་ལྷས། ཐུབ་པ་སྟེ་སངས་རྒྱས་སྣང་བ་མཐའ་ཡས་ཀ ྱི་ཕྱག་གི་པདྨ་རྒྱས་ པ་སྟེ་ཆུ་སྐྱེས་ཁ་བྱེ་བ་ལས་སོ་ཞེས་བྲིས་པ་ནི་ལེགས་པར་མ་མཐོང་ཏེ་པདྨ་ཁ་མ་བྱེ་བ་དེ་སངས་རྒྱས་དེའི་ཕྱག་སོར་ ག ྱི ས་ཁ་ཕྱེ་བར་འཆང་ན་ཡང་ཐུབ་འོད་ཀ ྱིས་རྒྱས་ཞེས་འོད་ཀ ྱི ས་ཕྱེ་བར་དངོས་སུ་བཤད་པ་དང་འགལ་ཞིང༌། ཕྱག་ པདྨའི་གཟུགས་སུ་བཀོད་པའི་གཟུགས་ཅན་གྱི ་རྒྱན་ནམ་ཕྱག་གིས་པདྨ་འཛིན་པ་གང་དུའང་འབྲུ་གཉེར་མི་ནུས་ཏེ། བྱང་ཆུབ་སེམས་དཔའ་དེ་སངས་རྒྱས་ཀྱི་ཕྱག་ཐིལ་དུ་སྐྱེ་བའམ། ཕྱག་མཚན་གྱི་པདྨའི་ནང་དུ་སྐྱེ་བ་གང་ཡང་མི་འོས་

ལ་ལྷ་རྣམས་ལ་ཕ་མའི་པང་པར་སྐྱེ་བ་ལ་བུའི་འདུ་ཤེས་བྱེད་པ་ཡོད་མོད་ཀྱང་སངས་རྒྱས་ལ་དེ་ལྟ་བུ་མི་རིགས་པའི་ ཕ ྱིར་དང༌། རྒྱལ་བའི་མདུན་གནས་ཞེས་དངོས་སུ་བཤད་ཀྱི་ཕྱག་ན་གནས་པར་མ་བཤད་པའི་ཕྱི ར་རོ། ། ཡང་སློབ་དཔོན་གསེར་གླི ང་ཆོས་སྐྱོང་གིས། སྤྱོད་འཇུག་གི་དོན་སོ་དྲུག་ཏུ་བསྡུས་པ་ལས་ནི། ཉེས་པ་རེ་རེ་ ཙམ་ལ་ཡང༌། གང་དུ་བསྐལ་པ་རྒྱ་མཚོར་ཟད། ། ཉེས་ཟད་རྩོམ་པ་དེ་ལ་ནི། ། བདག་གིས་ཅུང་ཟད་ཙམ་མི་ལྟ། ། བདག་དང་གཞན་ག ྱི ་ཡོན་ཏན་ནི། ། མང་པོ་བདག་གིས་བསྒྲུབ་བྱ་སྟེ། ། གང་དུ་ཡོན་ཏན་རེ་རེ་ཞིག ། བསྐལ་པ་རྒྱ་མཚོས་ལོབས་ནའང་རུང༌། ། རྡོ་རྗེ་རྒྱལ་མཚན་ཆོ་ག་ཡིས། ། བརྟན་པར་བརྩམ་ཞིང་བསྒོམ་པར་བྱ། ། ཞེས་གཞུང་འདོན་ཞིང༌། ཉེས་པ་སྣ་རེ་འཇོམས་པ་དང༌། ཡོན་ཏན་སྣ་རེ་སྒྲུབ་པ་ལ་བསྐལ་པ་རྒྱ་མཚོ་འགོར་དུ་ཟིན་ ཡང་དེ་ཙམ་གྱིས་ཅིར་ཡང་མི་སེམས་པར་རྡོ་རྗེ་རྒྱལ་མཚན་གྱི ་ཆོ་གས་ང་རྒྱལ་བསྐྱེད་དེ་བསྒྲུབ་པར་བྱའོ་ཞེས་པའི་ དོན་ཅན་དུ་འཆད་ལ། བསྐལ་བ་རྒྱ་མཚོས་ལོབས་ཀྱང་རུང༌། །ཞེས་པའི་དོན་ཅན་དུ་འགྲེལ་ཆེན་ལས་ཀྱང་བཤད་དོ། ། གཉིས་པ་བརྟན་པའི་དཔུང་ཚོགས་རྒྱས་བཤད་ལ་ཡང༌། རྩོམ་པ་ལ་བརྟན་པ་དང༌། ཞུགས་པ་ལ་བརྟན་པ་གཉིས་ལས། དང་པོ་རྩོམ་པ་ལ་བརྟན་པ་ལ་ཡང༌། རྡོ་རྗེ་རྒྱལ་མཚན་ཆོ་ག་ཡིས། ། བརྩམས་ནས་ང་རྒྱལ་བསྒོམ་པར་བྱ།།  །། དང་པོར་འབྱོར་པ་བརྟགས་ནས་ནི། ། རྩམ་མམ་ཡང་ན་མི་རྩམ་བྱ། ། མ་རྩམས་པ་ནི་མཆོག་ཡིན་གྱི ། །

བརྩམས་ནས་ལྡོག་པར་མི་བྱའོ།།  །། ཞེས་པའི་དངོས་དང༌། སྐྱེ་བ་གཞན་དུའང་དེ་གོམས་ནས། ། ས ྡིག་དང་སྡུག་བསྔལ་འཕེལ་འགྱུར་ཏེ། ། གཞན་དུ་འབྲས་བུའི་དུས་ཀྱང་ནི། ། དམན་འགྱུར་དེ་ཡང་འགྲུབ་མི་འགྱུར།།  །། ཞེས་པས་རྩོམ་པ་བརྟན་པའི་ཕན་ཡོན་དང༌། མི་བརྟན་པའི་ཉེས་དམིགས་བཤད་དོ། །ཞུགས་པ་ལ་བརྟན་པ་ལ་ཡང༌། ལས་དང་ཉོན་མོངས་ནུས་པ་སྟེ། ། གསུམ་པོ་དག་ལ་ང་རྒྱལ་བྱ། ། ཞེས་མདོར་བསྟན་ནས། རྒྱས་བཤད་ལ་ཡང༌། བདག་ཉིད་གཅིག་པུས་བྱའོ་ཞེས། ། འདི་ནི་ལས་ཀྱི་ང་རྒྱལ་ཉིད།།  །། ཉོན་མོངས་དབང་མེད་འཇིག་རྟེན་འདིས། ། རང་དོན་སྒྲུབ་པར་མི་ནུས་པས། ། འགྲོ་བས་བདག་ལྟར་མི་ནུས་ཏེ། དེ་བས་བདག་གིས་འདི་བྱའོ།།  །། གཞན་ཡང་དམན་པའི་ལས་བྱེད་ན། ། བདག་ཉིད་ཀྱང་ནི་ཇི་ལྟར་འདུག ། ང་རྒྱལ་ག ྱིས་འདི་མི་བྱེད་དེ། ། བདག་ལ་ང་རྒྱལ་མེད་པ་མཆོག།  །། ཞེས་པས་ལས་ཀྱི ་ང་རྒྱལ་དང༌། ། ཤི་བའི་སྦྲུལ་དང་ཕྲད་གྱུར་ན། །

ཁྭ་ཡང་མཁའ་ལྡིང་ལྟ་བུར་སྤྱོད། ། གལ་ཏེ་བདག་ཉིད་ཉམ་ཆུང་ན། ། ལྟུང་བ་ཆུང་ངུས་ ཀྱང་གནོད་བྱེད།།  །། ཞུམ་བཅས་རྩོལ་བ་དོར་བ་ལ། ། ཕོངས་ལས་ཐར་པ་ཡོད་དམ་ཅི། ། ང་རྒྱལ་རྩོལ་བ་བསྐྱེད་པས་ནི། ། ཆེན་པོ་ཡིས་ ཀྱང་ཐུབ་པར་དཀའ།།  །། དེ་བས་སེམས་ནི་བརྟན་པ་ཡིས། ། ལྟུང་བ་རྣམས་ནི་གཞོམ་བྱ་སྟེ། ། བདག་ནི་ལྟུང་བས་ཕམ་བྱས་ན། ། ཁམས་གསུམ་རྒྱལ་འདོད་བཞད་གད་འགྱུར།།  །། བདག་གིས་ཀུན་ལས་རྒྱལ་བྱ་སྟེ། ། བདག་ལས་སུ་ཡང་རྒྱལ་མི་བྱ། ། རྒྱལ་བ་སེང་གེའི་ སྲས་དག་གིས། ། ང་རྒྱལ་འདི་ལ་གནས་པར་བྱ།།  །། འགྲོ་གང་ང་རྒྱལ་གྱི ས་བཅོམ་སྟེ། ། ཉོན་མོངས་ང་རྒྱལ་ཅན་མ་ཡིན། ། ང་རྒྱལ་ཅན་ད གྲའི་དབང་མི་འགྲོ། ། དེ་དག་ང་རྒྱལ་ད གྲ་དབང་འགྱུར།།  །། ཉོམ་མོངས་ང་རྒྱལ་གྱིས་ཁེངས་ན། ། ངན་འགྲོར་ང་རྒྱལ་གྱི ས་འཁྲིད་ཅིང༌། ། མི་ཡི་དགའ་སྟོན་བཅོམ་པ་དང༌། ། གཞན་གྱི་ཟས་ཟའི་ བྲན་དང་ནི། ། གླེན་པ་མི་སྡུག་ཉམ་ཆུང་དང༌།།  །།

ཐམས་ཅད་དུ་ནི་བརྙས་བར་འགྱུར། ། ང་རྒྱལ་གྱིས་ཁེངས་དཀའ་ཐུབ་ཅན། ། དེ་ཡང་ང་རྒྱལ་ཅན་གཏོགས་ན། ། དམན་པ་ཅི་འདྲ་ཡིན་པ་སྨྲོས།།  །། གང་ཞིག་ང་རྒྱལ་ད གྲ་ལས་རྒྱལ་ཕྱི ར་ང་རྒྱལ་འཆང༌། ། དེ་ནི་ང་རྒྱལ་ཅན་དང་རྣམ་རྒྱལ་དཔའ་དེ་ཉིད། ། གང་ཞིག་ང་རྒྱལ་ད གྲ་བདོ་པ་ཡང་དེས་བཅོམ་སྟེ། ། འགྲོ་ལ་འདོད་བཞིན་རྒྱལ་བའི་འབྲས་བུ་རྫོགས་པར་བྱེད།།  །། ཅེས་པས་ནུས་པའི་ང་རྒྱལ་དང༌། ཉོན་མོངས་ཚོགས་ཀྱི ་ཁྲོད་གནས་ན། ། རྣམ་པ་སྟོང་དུ་ སྲན་གཟུགས་ཏེ། ། ཝ་ལ་སོགས་པས་སེང་གེ་བཞིན། ། ཉོན་མོངས་ཚོགས་ཀྱིས་མི་ཚུགས་བྱ།།  །། ཉམ་ང་ཆེ་ཐང་བྱུང་གྱུར་ ཀྱང༌། ། མི་ཡིས་མིག་ནི་སྲུང་བ་ལྟར། ། དེ་བཞིན་ཉམ་ང་བྱུང་གྱུར་ ཀྱང༌། ། ཉོན་མོངས་དབང་དུ་མི་འགྱུར་བྱ།།  །། བདག་ནི་བསྲེགས་ཏེ་གསོད་པ་འམ། ། མགོ་པོ་ལྷུང་བར་བྱས་རུང་གི ། ཉོན་མོངས་དགྲ་ལ་ཐམས་ཅད་དུ། ། འདུད་པ་ཉིད་དུ་མི་བྱའོ། ། དེ་བཞིན་གནས་སྐབས་ཐམས་ཅད་ཏུ། ། རིགས་པ་ལས་ནི་གཞན་མི་ སྤྱད། ། ཅེས་པས་ ཉོན་མོངས་འཇོམས་པའི་ང་རྒྱལ་རྒྱས་པར་བཤད་དོ། །དེ་ཡང་སངས་རྒྱས་ཕལ་པོ་ཆེའི་རྡོ་རྗེ་རྒྱལ་མཚན

ག ྱི་སྔོ་བ་རྣམ་པ་བཅུ་ལས་སྔོ་བ་དང་པོའི་སྐབས་སུ་དཔེར་ན་ལྷའི་བུ་ཉི་མ་ཤར་བ་ནི་དམུས་ལོང་གི་ཉེས་པས་མི་ལྡོག་ གོ །སའི་རྡུལ་དང་དུ་བ་དང་གྲིབ་མ་ཐ་དད་པ་དང་རི་མི་མཉམ་པའི་ཉེས་པས་མི་ལྡོག་གོ །དེ་བཞིན་དུ་བྱང་ཆུབ་སེམས་ དཔའ་སེམས་དཔའ་ཆེན་པོ་སེམས་ཟབ་ཅིང་རྒྱ་ཆེ་བ་རྣག་པ་མ་ཞུམ་པ་ནི་སེམས་ཅན་འཁུ་བའི་ངང་ཚུལ་ཅན་གྱི་ཉེས་ པས་མི་ལྡོག་གོ །དམུ་རྒོད་ཀ ྱི་ཉེས་པས་མི་ལྡོག་གོ་སེམས་ཅན་མ་རུངས་པས་བྱང་ཆུབ་ཀྱི ་གོ་ཆ་རྒྱུན་མི་གཅོད་དོ། །སེམས་ཅན་གྱི་ཐ་བའི་རྙོག་པ་ཐམས་ཅད་ཀ ྱི ས་འགྲོ་བ་ཐམས་ཅད་ཡོངས་སུ་སྐྱོབ་པའི་སྨོན་ལམ་རྒྱུན་གཅོད་པར་མི་ བྱེད་དོ། །བྱིས་པའི་སྐྱེ་བོ་དང་འགྲོགས་པ་དང་སེམས་ཅན་གཞན་གྱིས་ཉེས་པ་རྣམས་ཀྱིས་སྐྱོ་བར་མི་བྱེད་དོ། །ཞེས་ སོགས་དང༌། སེམས་ཅན་གྱི ་དོན་དུ་བདག་གིས་སྡུག་བསྔལ་གྱི ་ཕུང་པོ་ཆེན་པོ་བླང་བར་བྱའོ། །བརྩོན་པར་བྱའོ། །སྤྲོ་བ་དང་ མི་ལྡོག་པ་དང་མི་སྐྲག་པ་དང་མི་འཇིགས་པར་བྱའོ། །ཞེས་གསུངས་པ་རྣམས་ཀྱི ས་གོ་ཆ་ཆེན་པོ་བསྒོས་ཏེ་གང་ བརྩམས་པ་དེ་ཉིད་རྐྱེན་ཅིས་ཀྱང་ལྡོག་པར་མི་ནུས་པའི་ང་རྒྱལ་བརྟན་པོས་བསྒྲུབ་པར་བྱའོ། ། དེ་ལ་ཡང་བྱ་བ་གང་རྩོམ་ཡང་རུང་སྟེ། ཡུལ་དུས་དང༌། བདག་ཉིད་ཀྱི ་འབྱོར་བ་སོགས་ལ་ཞིབ་མོར་བརྟགས་ ཏེ། ཅི་བྱ་བ་འདི་བདག་གིས་སྒྲུབ་པར་ནུས་སམ་མི་ནུས་ཞེས་ཞིབ་མོར་བསམ་ཞིང་བྱ་བ་ཆེན་པོ་དག་ལ་ནི་འགྲུབ་མི་ འགྲུབ་སོགས་དཀོན་མཆོག་ལ་གསོལ་བ་བཏབ་པས་མ་བཀག་པར་མཐོང་ཞིང་འགྲུབ་པར་ཤེས་ན་བསྒྲུབ་པར་བྱའི། མ་བརྟགས་པར་ཚམ་ཚོམ་གྱིས་འཇུག་པར་མི་བྱ་བའི་ཕྱི ར། དང་པོར་འབྱོར་བ་བརྟགས་ནས་ནི། །རྩོམ་མམ་ཡང་ན་ མི་རྩོམ་བྱ། །ཞེས་སོ། ། དེས་ན་དཔའ་བྱིན་ག ྱི ་མདོ་ལས་ཀྱང༌། གལ་ཏེ་བསླབ་པའི་གཞི་ལྔ་ལ་བསླབ་པར་མི་ནུས་ན་བཞི་འམ། གསུམ་ མམ། གཉིས་སམ། ཐ་ན་གཅིག་ཙམ་ལ་ཡང་བསླབ་པར་བྱའོ། །ཞེས་དགེ་བ་རང་གི་ཉམ་དང་སྦྱར་ཏེ་བསྒྲུབ་པར་བྱ་ བར་གསུངས་པ་ཡིན་ནོ། །དེ་ལ་བྱ་བ་གང་ཡང་མ་རྩམས་པ་ནི་མཆོག་ཡིན་མོད་ཀྱང་གང་ཞིག་ཕན་ཡོན་ཁྱད་པར་ཅན་ མཐོང་ནས་བྱ་བར་བརྩམས་པ་དེ་ནི་རྐྱེན་ཅིས་ཀྱང་མི་ལྡོག་པར་བསྒྲུབ་པར་བྱ་སྟེ། དེའི་གོམས་པས་སྐྱེ་བ་འདི་དང་ གཞན་དུ་ཡང་རུང་སྟེ་ལེགས་པའི་དོན་ཐམས་ཅད་བདེ་བླག་ཏུ་འགྲུབ་པར་འགྱུར་རོ། ། གལ་ཏེ་ཐོག་མར་བྱ་བར་བརྩམས་ལ་དེ་ནས་མ་སྒྲུབས་པར་དོར་ན་ནི་སྐྱེ་བ་ཕ ྱི ་མ་རྣམས་ལའང་བརྩམས་ནས་ ལྡོག་པ་དེ་ཉིད་གོམས་པའི་བྱེད་པ་དང༌། མྱོང་བའི་རྒྱུ་མཐུན་གྱི ་འབྲས་བུས་བྱ་བ་གང་ཡང་ཚར་མི་ཕྱིན་ཞིང་འབྲས་ བུས་དབེན་པ་དང་འབྲས་བུ་འཐོབ་ནའང་ཕ ྱི ་ནང་ཏུ་ནུར་བ་དང་སྔ་མ་དོར་ཏེ་ཕྱི ་མ་སྒྲུབ་པར་བརྩམ་པ་དེ་ཡང་གྲུབ་པར་ དཀའ་བ་ཉིད་དུ་འགྱུར་རོ། ། འདིར་དཀའ་འགྲེལ་ཆུང་ངུར། མི་བརྟན་པ་གོམས་པས་ཚེ་རབས་གཞན་དུའང་མི་བརྟན་པ་ཉིད་ཏུ་འགྱུར་བ་དང་ དམ་བཅས་པ་ལས་ཉམས་པའི་སྡི ག་པས་ངན་སོང་དུ་འཕེན་པའི་ཕྱི ར། ས ྡིག་སྡུག་འཕེལ་བ་དང་བྱ་བ་དེ་རྩོམ་རིང་དགེ་ བ་གཞན་རྒྱུན་འཆད་པས་དགེ་བ་གཞན་གྱི་གེགས་སུ་འགྱུར་བ་དང༌། རྩོམ་པ་དེ་ཚར་མ་ཕྱིན་པས་རྒྱུ་དགེ་བ་དེ་དང

ེའི་འབྲས་བུ་གཉིས་ཀ་མ་ཐོབ་པ་སྟེ་མི་བརྟན་པའི་ཉེས་པ་ལྔར་བཤད་དོ། ། དེ་ལྟར་ལེགས་པར་བརྟགས་ཏེ་འཇུག་པ་ནི་རྩོམ་པ་ལ་བརྟན་པ་ཡིན་ལ། དེ་ནས་སྲོག་ལ་བབ་ཀྱང་མི་འདོར་བ་ ནི་ཞུགས་པ་ལ་བརྟན་པ་ཞེས་བྱའོ། །ཞུགས་པ་ལ་བརྟན་པ་དེ་ཡང་གཉེན་པོའི་ང་རྒྱལ་གསུམ་གྱི ས་སྒྲུབ་སྟེ་ལས་འདི་ ཐམས་ཅད་གཞན་དྲིང་ལ་མི་འཇོག་པར་བདག་ཉིད་ཁོ་ནས་སྒྲུབ་པར་ནུས་སོ་ཞེས་སྙི ང་སྟོབས་བསྐྱེད་པ་ལས་ཀ ྱི ་ང་ རྒྱལ་ལོ། །བདུད་ཀ ྱི ་སྡེ་འཇོམས་པ་དང༌། ཕོངས་པ་ཐམས་ཅད་སེལ་བ་དང༌། བླ་ན་མེད་པའི་བྱང་ཆུབ་ཀྱི ་ཡོན་ཏན་ ཐམས་ཅད་བདག་གིས་སྒྲུབ་པར་ནུས་སོ་ཞེས་ས ྙི ང་སྟོབས་བསྐྱེད་པ་ནུས་པའི་ང་རྒྱལ་ལོ། །ཉོན་མོངས་རྣམས་ཀ ྱི ས་ བདག་མི་ཐུབ་ལ་བདག་གིས་ཉོན་མོངས་ཐམས་ཅད་འཇོམས་པར་བྱའོ། །ཞེས་སླན་ཚུགས་པ་ཉོན་མོངས་འཇོམས་ པའི་ང་རྒྱལ་ལམ་ཉོན་མོངས་ལྟར་སྣང་བའི་ང་རྒྱལ་ལོ། ། དེ་ཡང་ཉོན་མོངས་པས་བྲན་དུ་བཀོལ་བའི་སེམས་ཅན་འདི་རྣམས་ཀྱིས་ནི་རང་རང་གི་ཚེ་འདིའི་དོན་བདེ་བ་ ལྟར་སྣང་སྔ་དྲོ་གཅིག་ལུས་སེམས་བདེ་བར་འདུག་པ་ཙམ་རེ་ཡང་སྒྲུབ་པར་མི་ནུས་ཏེ། རང་རྒྱུད་ཀྱི་བུད་ཤིང་ལ་ཉོན་ མོངས་ཀ ྱི་མེ་འབར་བ་ལ་བདག་དང་བདག་གིར་འདུ་ཤེས་པས་དུས་འདའ་བར་ཟད་ན་བྱང་ཆུབ་སེམས་དཔའ་བདག་ ཅག་རྣམས་ལྟ་བུར་སེམས་ཅན་ཐམས་ཅད་བདེ་བ་ལ་འགོད་བ་ལྟ་ག་ལ་ནུས། དེ་བས་ན་འདི་རྣམས་ཀྱི ས་བསྒོ་བར་མི་ ནུས་པའི་བཟོད་པའི་གོ་བསྒོ་ཞིང་ཐོགས་པར་མི་ནུས་པའི་ཤེས་རབ་ཀྱི་མཚོན་བཟུང་ལ་བརྣགས་པར་མི་ནུས་པའི་ བྱང་ཆུབ་ཀ ྱི་སེམས་གཅིག་ཏུ་བརྟན་པས་བདག་གིས་སེམས་ཅན་ཐམས་ཅད་ཀྱི ་སྡུག་བསྔལ་ག ྱི་རྒྱ་མཚོ་གཞོམ་པར་ བྱ་ལ། སེམས་ཅན་ཉོན་མོངས་པའི་ང་རྒྱལ་ཅན་འདི་དག་ཡང་འཚོ་བ་ལ་སོགས་པ་མ་རྙེད་པ་ན་ང་རྒྱལ་བསྐྱུངས་ ཏེ་ཕྱགས་བདར་པ་དང་བྲན་དུ་ཁས་བླངས་པས་ཀྱང་འཚོ་བ་སྒྲུབ་ན་བདག་བྱང་ཆུབ་སེམས་དཔས་བླ་ན་མེད་པའི་ བྱང་ཆུབ་སྒྲུབ་པ་ལ་ལྟ་ཅི་སྨོས་ཏེ། བདག་ནི་རིགས་རུས་ཆེ་བས་དབུལ་པོ་ལ་ལག་གིས་སྦྱིན་པར་མི་འོས་སོ་ཞེས་ བསྙམས་པ་དང༌། བསླབ་པས་རྒན་པ་སོགས་ཕྱག་གི་གནས་ལ་བདག་རིགས་རུས་ཀྱི ས་ལྷག་གོ་ཞེས་ཕྱག་མི་བྱེད་པ་ ལ་སོགས་པ་ཉོན་མོངས་པ་ཅན་ག ྱི ་མངོན་པའི་ང་རྒྱལ་བཅོམ་སྟེ། སེམས་ཅན་ཐམས་ཅད་ཀྱི་བྲན་དུ་ཁས་ལེན་པས་ཕ་ རོལ་ཏུ་ཕ ྱི ན་པ་རྣམས་བསྒྲུབ་པར་བྱ་སྟེ། བདག་ལ་མངོན་པའི་ང་རྒྱལ་མེད་པ་འདི་ནི་མཆོག་ཡིན་ཏེ། གལ་ཏེ་མངོན་ པའི་ང་རྒྱལ་ཡོད་ན་དེས་གཉེན་པོའི་ང་རྒྱལ་གསུམ་སྒྲུབ་པར་མི་ནུས་སོ། །དེའི་ཕྱི ར། གཞན་ཡང་དམན་པའི་ལས་བྱེད་ན། ། བདག་ཉིད་ཀྱང་ནི་ཇི་ལྟར་འདུག ། ང་རྒྱལ་ག ྱིས་འདི་མི་བྱེད་དེ། ། བདག་ལ་ང་རྒྱལ་མེད་པ་མཆོག །ཅེས་སྨོས་སོ། །

ནུས་པའི་ང་རྒྱལ་སྒོམ་ཚུལ་ཡང༌། དཔེར་ན་བྱ་ཁྭ་རྣམས་སྦྲུལ་མཐོང་ན་སྒྲ་འབྱིན་ཞིང་འབྲོས་ཀྱང་སྦྲུལ་ག ྱི ་རོ་མཐོང་ན་ ཉམ་ང་མེད་པར་མཁའ་ལྡིང་ལྟར་ཟ་བར་བྱེད་པ་ལྟར་བདག་ཉིད་གཉེན་པོའི་ཉམ་ཆུང་བའི་ཚེ་ལྟུང་བ་ཆུང་ངུ་ཡང་སྤོང་ མི་ནུས་པས་སེམས་ལ་གནོད་པར་འགྱུར་ལ། གཉེན་པོའི་ཉམ་སྟོབས་རྒྱས་པའི་ཚེ་ནི་ཐམས་ཅད་ཀྱང་བྱང་ཆུབ་ཀ ྱི་ སེམས་ཀྱི ་གྲོགས་སུ་འགྱུར་ག ྱི་ཅིས་ཀྱང་གནོད་པར་མི་ནུས་སོ། ། དེས་ན་བདག་འདྲ་བས་མི་ནུས་སོ་ཞེས་ཞུམ་ཞིང་སྒྱིད་ལུག་པས་གནས་པས་ནི་ཅི་ཡང་ཐོབ་པར་མི་ནུས་ལ། ང་རྒྱལ་ག ྱི ་སྒྲས་བསྟན་པ་ས ྙི ང་སྟོབས་དང་རྩོལ་བ་ཆེར་བསྐྱེད་ན་མི་འགྲུབ་བ་ཅི་ཡང་མེད་ལ། གཞོམ་དཀའ་བའི་ཉེས་ པ་ཆེན་པོས་ཀྱང་བདག་མི་ཐུབ་སྟེ་བདེ་བླག་ཏུ་འཇོམས་སོ། །དེས་ན་སེམས་བརྟན་ཞིང་མི་གཡོ་བས་རང་རྒྱུད་ཀ ྱི་ ཉེས་པ་བྱུང་ངོ་ཅོག་དང་པོར་ངོས་བཟུང༌། བར་དུ་ཚར་བཅད། མཐར་ས་བོན་ལྡང་བ་མེད་པར་གཞོམ་དགོས་ཏེ་བདག་ ཉིད་ཀྱི ས་རང་རྒྱུད་ཀ ྱི་ཉེས་པ་ཙམ་ཡང་མ་ཐུབ་ན་ཁམས་གསུམ་ལས་རྒྱལ་བའི་སངས་རྒྱས་ཇི་ལྟར་འགྲུབ། ཆོས་ ཐམས་ཅད་ནི་རང་གི་རྣམ་རྟོག་ཙམ་དུ་ཟད་པས་རྣམ་རྟོག་དེ་ཐམས་ཅད་རང་གི་ངོ་བོ་ཇི་ལྟ་བར་རྟོགས་པའི་ཤེས་རབ་ ཀ ྱིས་ཚར་བཅད་ནས་དབང་དུ་བསྡུས་ཏེ་ཕྱོགས་ཐམས་ཅད་ལས་རྣམ་པར་རྒྱལ་བར་བྱ་ཡི་རྣམ་རྟོག་གང་གིའང་དབང་ དུ་བདག་མི་འགྲོ་བའི་ཕྱི ར། རྣམ་རྟོག་སུ་ཡང་བདག་ལས་རྒྱལ་དུ་མི་གཞུག་གོ་ཞེས་དེ་བཞིན་གཤེགས་པ་མིའི་སེང་ གེའི་སྲས་རྣམས་ཀ ྱིས་ང་རྒྱལ་འདི་ལྟ་བུ་བརྩམ་པར་བྱ་ཡི་སྤང་བྱའི་ང་རྒྱལ་ནི་གཞོམ་པར་བྱ་དགོས་ཏེ། སེམས་ཅན་ ཐམས་ཅད་ཀྱང་ང་རྒྱལ་ག ྱིས་ཀུན་ནས་བསླང་བའི་ལས་ཀྱི ས་ངན་སོང་དུ་འཕེན་པ་དང༌། མཐོ་རིས་ཀྱི ས་བཀལ་བ་དང་ མིར་སྐྱེས་ས ྲི ད་ཀྱང་བྲན་དང་གླེན་པ་དང་ཉམ་ཆུང་བ་སོགས་སྐྱེ་བོས་བརྙས་ཤིང་བཞད་གད་དུ་བྱེད་པ་རྣམས་སུ་སྐྱེ་ བའི་ཕྱིར་ཏེ། ཡུལ་འཁོར་སྐྱོང་ཞུས་ཀྱི ་མདོར། རྨོངས་པ་དེ་དག་ང་རྒྱལ་དབང་གིས་ནི། ། ངན་སོང་ས་དང་མི་ཁོམ་སྐྱེ་བ་དང༌། ། དབུལ་དང་དམན་པའི་རིགས་སུ་སྐྱེ་བ་དང༌། ། དམུས་ལོང་མདོག་ངན་མཐུ་ཆུང་རྣམས་སུ་སྐྱེ། །ཞེས་སོ། ། ཉོན་མོངས་ཀ ྱི་ང་རྒྱལ་དེ་གང་ཞེ་ན། བདག་ཏུ་ཞེན་པ་ལས་སླར་བདག་ཉིད་མཆོག་ཏུ་འཛིན་པ་ཕྱིན་ཅི་ལོག་གི་རྨོངས་ པ་ཡིན་ལ། དེ་ཡང་རྣམ་པ་བདུན་དུ་མདོ་དང་བསྟན་བཅོས་ལས་བཤད་དེ། བདག་ཏུ་ལྟ་བ་ངའོ་སྙམ་པའི་ང་རྒྱལ་དང༌། ང་རྒྱལ་ཙམ་པོ་བ་དང༌། ཆེ་བའི་ང་རྒྱལ་དང༌། ཆེར་བསྙེམས་པ་ང་རྒྱལ་ལས་ཀྱང་ང་རྒྱལ་དང༌། ཐོས་པ་ལ་སོགས་ པས་བསྙེམས་པ་མངོན་པའི་ང་རྒྱལ་དང༌། ཅུང་ཟད་སྙམ་པའི་ང་རྒྱལ་དང༌། ཀུན་བཏགས་ཀྱི་བདག་ཏུ་ཞེན་པ་ལོག་ པའི་ང་རྒྱལ་ཏེ་བདུན་ནོ། ། དེ་ལྟར་མི་གཙང་པ་ལ་གཙང་བར་འཁྲུལ་བ་ལྟ་བུའི་ཉོན་མོངས་པའི་ང་རྒྱལ་དེ་ནི་རྨོངས་པ་ཕ ྱིན་ཅི་ལོག་འབའ་

ཞིག་ཏུ་ཟད་པ་ལྦུ་བ་ལ་ཤེལ་འཛིན་གྱི ་བློ་ལྟ་བུར་མཐོང་བའི་ཕྱིར་ན། ཡང་དག་པར་དེ་ནི་ང་རྒྱལ་མ་ཡིན་ཏེ་རྣམ་པ་ ཐམས་ཅད་དུ་དགྲར་གྱུར་བའི་ཉོན་མོངས་པའི་དབང་དུ་དེ་མ་ཐག་འགྲོ་བའི་ཕྱིར་དང༌། གང་ང་རྒྱལ་ཅན་ཡིན་ན་དགྲ་ འཇོམས་པར་རིགས་ཀྱི ་དགྲའི་དབང་དུ་འགྲོ་བར་མི་རིགས་པའི་ཕྱིར། དེས་ན་དགྲ་ཆུང་ངུས་ཀྱང་བྲན་དུ་བྱེད་ནུས་པ་ དེ་ང་རྒྱལ་ཅན་ཡིན་ན་སུ་ཞིག་ཉམ་ཆུང་ཡིན། དེས་ན་ལས་ཉོན་ག ྱི་མི་ཚུགས་ཤིང་ལས་ཉོན་ལས་ཀུན་ཏུ་རྒྱལ་བ་དེ་ ནི་ཡང་དག་པའི་ང་རྒྱལ་ཅན་དང༌། ཕྱོགས་ལས་རྣམ་པར་རྒྱལ་བའི་དཔའ་བོ་ཡིན་ཏེ། ང་རྒྱལ་ལ་སོགས་པ་རང་གཞན་ ག ྱི ་རྒྱུད་ཀ ྱི ་དགྲ་བོ་ཉོན་མོངས་པ་ཐམས་ཅད་ཚར་བཅད་དེ་ཡིད་བཞིན་གྱི ་སྐུ་ཅན་རྫོགས་པའི་སངས་རྒྱས་འཐོབ་པའི་ ཕ ྱི ར་རོ། ། འོ་ན་ཉོན་མོངས་པ་འཇོམས་པའི་ང་རྒྱལ་ཇི་ལྟར་སྐྱེད་ཅེ་ན། བདག་གི་རྒྱུད་འདི་ནི་ཉོན་མོངས་པའི་རྣམ་པ་ མཆིས་སོ་འཚལ་གྱི ་ས་བོན་དང་ཀུན་ལྡང་དང་རྣམ་ས ྨིན་ཐམས་ཅད་པ་ཡིན་ཏེ། ས་ཆེན་པོ་འདི་ས་བོན་དང༌། མྱུ་གུ་ དང༌། ལྡོང་བུ་ཐམས་ཅད་པ་ཡིན་པ་བཞིན་ནོ། །ཇི་ལྟར་ས་བོན་ཐམས་ཅད་ཀ ྱི་རྩ་བའང་ས་ཆེན་པོ་འདིའི་གཏིང་ཇི་སྲི ད་ པར་སོན་ལ་དབྱེར་མི་ནུས་པ་ནི་འགའ་ཡང་མེད་དེ་རིམ་པ་དང་པོ་མན་དུ་ཕལ་ཆེར་འདའ་བ་མེད་པ་ལྟར། ཉོན་མོངས་ དེ་ཡང་སེམས་ཀྱི་ཁ་རིམ་ལྟ་བུའི་རྣམ་པར་རྟོག་པར་ཟད་ཀ ྱི ་ངོ་བོར་དབྱེར་མེད་དུ་ཞུགས་པ་ནི་མ་ཡིན་པས་སྦྱང་བར་ ཆེར་སླའོ། ། དེས་ན་ས་གཞི་ལ་ས་བོན་མེད་ན་ཆུ་ལུད་ཁོ་ནས་ཅི་ཡང་སྐྱེད་མི་ནུས་པ་ལྟར་བདག་རྒྱུད་ལ་ཉོན་མོངས་ཀ ྱི ་ས་ བོན་གནས་པ་དེ་ཕ་རོལ་ག ྱི ་གནོད་པ་ལ་སོགས་པ་ཆུ་ལུད་དང་འདྲ་བས་སྐྱེད་པར་སྣང་བར་ཟད་ཀ ྱི ་ས་བོན་མེད་ན་ཅི་ ཡང་སྐྱེད་མི་ནུས་པས་ན། རང་ཅག་སོ་སྐྱེ་རྣམས་ནི་རང་རྒྱུད་ཀྱི ་ཉོན་མོངས་པ་ཐམས་ཅད་ཀ ྱི་ཁྲོད་ན་རྟག་པར་གནས་ པའི་ཕྱི ར། ཉོན་མོངས་ཚོགས་ཀྱི་ཁྲོད་གནས་ན། །ཞེས་བྱའོ། ། འདིའི་རིང་ནི་བདག་ཉིད་ཀྱི ས་རྣམ་པ་སྟོང་དང་འབུམ་དང་བྱེ་བར་ཡང་དེའི་དབང་དུ་མི་འགྲོ་བར་སྲན་ཚུགས་ པར་བྱ་སྟེ། དང་པོར་གོ་ཆའི་བརྩོན་འགྲུས་ཀ ྱིས་མི་རྣམས་ཉམ་ང་བ་ཅི་བྱུང་ཡང་ཐོག་མར་རང་གི་མིག་སྲུང་བ་ལྟར་ བདག་གིས་ཀྱིས་སུས་བདག་མེར་བསྲེགས་སམ་ཆུར་དོར་རམ་མགོ་བོ་བཅད་ཀྱང་དེའི་ཚེ་བདག་གིས་ཞེ་སྡང་གི་ དགྲའི་དབང་དུ་མི་གཏོང་བར་བྱའོ་ཞེས་འཕེན་པས་དམ་བཅའ་བ་སྔོན་དུ་བཏང་སྟེ། དེ་ནས་སྦྱོར་བའི་བརྩོན་འགྲུས་ ཀ ྱིས་དྲན་ཤེས་ཀྱི ས་སྒྲིམ་ཞིང་ཅིས་ཀྱང་མི་ལྡོག་པའི་བརྩོན་འགྲུས་བསྐྱེད་ཏེ་ཝ་ལ་སོགས་པ་རི་དྭགས་ཐམས་ཅད་ ཀ ྱིས་སེང་གེ་ལ་གདོར་མི་ཚུགས་ཤིང་སེང་གེའི་དྲི་ཚོར་བ་ཙམ་གྱི ས་ཀྱང་རི་དྭགས་ཐམས་ཅད་ཅི་བྱ་ཏོལ་མེད་པར་ འབྲོས་པ་ལྟ་བུར་སྤང་བྱས་མི་ཚུགས་པའི་བརྩོན་འགྲུས་བསྐྱེད་པར་བྱའོ། ། ཞེ་སྡང་ལ་བཤད་པ་དེ་བཞིན་དུ་འདོད་ཆགས་དང༌། ང་རྒྱལ་དང༌། ཕྲ་དོག་སྐྱེ་བའི་ཡུལ་ཉེ་བ་སོགས་ཀ ྱི ་གནས་ སྐབས་ཐམས་ཅད་དུ་འང་ཁོ་ན་ལྟར་ཤིན་ཏུ་བྱ་བར་རིགས་པའི་བརྩོན་པ་ཁོ་ན་བསྐྱེད་ཀ ྱི་དེ་ལས་སྤང་བྱའི་དབང་དུ་ འགྱུར་བ་ནི་སྤང་པར་མི་བྱའོ་ཞེས་གདམས་པ་ཡིན་ནོ། །མི་ཡིས་མིག་ནི་སོགས་ལ་འགྲེལ་ཆེན་དུ། མིག་ནི་གཟུགས

ལ་འཇུག་གི་སྒྲ་ལ་མི་འཇུག་པ་ལ་སྲུང་བའི་ཐ་སྙད་དུ་བྱས་ཏེ་དེ་བཞིན་དུ་ཉམ་ང་ཅི་བྱུང་ཡང་གཉེན་པོ་ལ་འཇུག་གི་ སྤང་བྱ་ལ་མི་འཇུག་པར་བྱའོ། །ཞེས་པའི་དོན་དུ་འབྲུ་གཉེར་ཞིང༌། དགེ་ལྷས་ཀྱང༌། ཉམ་ང་ཆེ་ཐང་བྱུང་གྱུར་ཀྱང༌། །རོ་ ལ་མིག་ནི་མི་ལྟ་ལྟར། །ཞེས་གཞུང་བཏོན་ནས་མིག་ནི་གཟུགས་ལ་འཇུག་གི་ལྕེའི་ཡུལ་གྱི ་རོ་ལ་མི་འཇུག་པ་ལྟར། ཞེས་སྔ་མ་ལྟར་དང༌། བི་བྷུ་ཏིས་ཀྱང་དེ་ལྟར་འབྲུ་གཉེར་ཏོ། །འདི་ལ་དཀྱུས་ལྟར་འབྲུ་གཉེར་བའི་ཚེ་མི་ཡིས་མིག་ནི་ ཞེས་གསུམ་པ་བྱེད་པ་པོའི་རྣམ་དབྱེ་ཡིན་ལ། འགྲེལ་ཆེན་ལྟར། འབྲུ་གཉེར་ན་མི་ཡི་མིག་ནི་ཞེས་དྲུག་པ་འབྲེལ་པའི་ རྣམ་དབྱེ་ཅན་དུ་འགྱུར་རོ། །ས་བཟང་པས། དེ་བཞིན་གནས་སྐབས་ཐམས་ཅད་དུ། ། རིགས་པ་ལས་ནི་གཞན་མི་སྤྱད། ། ཅེས་པ་འདི་རྒྱ་དཔེ་དང་འགྲེལ་པ་དག་ན་མི་སྣང་ངོ་ཟེར་ཡང༌། རྒྱ་དཔེ་ཐམས་ཅད་ཀྱང་མཚུངས་པར་མ་ངེས་པས་ གཅིག་ཁོ་ན་ཚད་མའང་མིན་ལ། རྒྱ་འགྲེལ་ཕལ་ཆེར་དུ་དོན་ག ྱི་འབྲུ་རགས་པ་ཙམ་ལས་མ་བྱས་སྣང་ཡང༌། དཀའ་འགྲེལ་ཆུང་ངུར། ཉོན་མོངས་པ་ལ་ང་རྒྱལ་བྱེད་པ་སྟོན་པ་ནི་ཚིགས་སུ་བཅད་པ་ཕྱེད་དང་བཞི་སྟེ། ཉོན་ མོངས་ཚོགས་ཀྱི་ཁྲོད་གནས་ན། །ཞེས་བྱ་བ་ལ་སོགས་པའོ། །ཞེས་བྱུང་བས་འདི་གཉིས་མེད་ན་ཚིགས་བཅད་ཕྱེད་ དང་བཞིར་མི་ལོངས་བས་གཞུང་ཡིན་པར་བཟུང་ངོ༌། ། གསུམ་པ་དགའ་བའི་དཔུང་ནི། རྩེད་མོའི་བདེ་འབྲས་འདོད་པ་ལྟར། ། འདི་ཡིས་བྱ་བའི་ལས་གང་ཡིན། ། ལས་དེ་ལ་ནི་ཞེན་བྱ་ཞིང༌། ། ལས་དེས་མི་ངོམས་དགའ་བར་བྱ།།  །། བདེ་བའི་དོན་དུ་ལས་བྱས་ཀྱང༌། ། བདེ་འགྱུར་མི་འགྱུར་གཏོལ་མེད་ཀྱི ། ། གང་གི་ལས་ཉིད་བདེར་གྱུར་པ། ། དེའི་ལས་མི་བྱེད་ཇི་ལྟར་བདེ།།  །། སྤུ་ག ྲིའི་སོར་ཆགས་སྦྲང་ར ྩི་ལྟའི། །

འདོད་པ་རྣམས་ཀ ྱིས་མི་ངོམས་ན། ། རྣམ་ས ྨིན་བདེ་ལ་ཞི་བ་ཡི། ། བསོད་ནམས་ཀ ྱིས་ལྟ་ཅིས་ཏེ་ངོམས།།  །། དེ་ལྟས་ལས་ཚར་ཕྱིན་བྱའི་ཕྱི ར། ། ཉི་མ་ཕྱེད་དུས་གདུངས་པ་ཡི། ། གླང་ཆེན་མཚོ་ཕྲད་མཚོར་འཇུག་ལྟར། ། ལས་དེ་ལ་ཡང་འཇུག་པར་བྱ།།  །། ཅེས་གསུངས་ཏེ། ཇི་ལྟར་ལྷ་རྣམས་ཀྱང་སྐྱེད་མོས་ཚལ་དུ་འཇུག་ཅིང་འདོད་ཡོན་སྣ་ཚོགས་ཀྱིས་བག་མེད་པར་རྩེ་ ཞིང་དགའ་མགུར་སྤྱོད་པ་དང༌། མི་རྣམས་ཀྱང་དུས་སྟོན་དང༌། བྲོ་གར་དང༌། བཟང་སྡེའི་འདུས་པ་སོགས་ལ་ཤིན་ ཏུ་དགའ་བས་འཇུག་པ་ལྟར། བྱང་ཆུབ་སེམས་དཔའས་ཀྱང་དགེ་བའི་ལས་ལམ་གང་ཡིན་པ་དེ་ལ་མི་ངོམས་པའི་ དགའ་བ་ཚད་མེད་པས་འཇུག་པར་རིགས་ཏེ། མི་རྣམས་ཀྱི ་གླུ་གར་ག ྱི་ཁྲོམ་དུ་འཇུག་པ་སོགས་ནི་བདེ་བར་འདུ་ཤེས་ ཤིང༌། བདེ་བའི་རྒྱུར་རློམ་མེད་ཀྱི་དེ་ནི་བདེ་བ་ལྟར་སྣང་ཙམ་དེར་ཡང་འགྱུར་མི་འགྱུར་གཏོལ་མེད་དེ་གླུ་གར་གྱི ་རྐྱེན་ ལས་ཤི་བའམ། ཁྲོམ་དེར་རྒྱལ་པོའི་ཆད་པའམ། འཐབ་མོ་ལ་སོགས་པས་ཤི་བ་དང་ནད་ཀྱི་སྡུག་བསྔལ་ཆེར་བསྐྱེད་ པའང་ཡོད་པའི་ཕྱིར། དགེ་བ་ནི་འབྲས་བུའི་དུས་ནའང་བདེ་བར་འགྲུབ་མི་འགྲུབ་མ་ངེས་པ་དེ་འདྲ་ཡང་མིན་ལ། བྱེད་ པའི་དུས་ཉིད་ནའང་ལུས་སེམས་དང་ཞིང་འགྱོད་པ་མེད་པ་དགའ་བའི་བདག་ཉིད་ཅན་དུ་གདོན་མི་ཟ་བས་འབྲས་བུ་ ལྟ་ཞོག་རྒྱུའི་དུས་ཉིད་ནའང་བདེ་བ་ཡིན་ན་དེ་ཀོ་སུ་ཞིག་མི་སྒྲུབ་ཅེས་པའི་ཐ་ཚིག་གོ །སྒྲུབ་པ་ཙམ་ལྟ་སྨོས་ཀྱང་ཅི་ དགོས་དགེ་བའི་ལས་དེས་ངོམས་ཤིང་ཆོག་པར་ཡང་མི་རུང་སྟེ། འཇིག་རྟེན་པ་རྣམས་ཉེས་དམིགས་མང་ལ་མནོག་ ཆུང་པ་སྤུ་ག ྲིའི་སོར་ཆགས་པའི་སྦྲང་རྩི་ལྕེས་བལྡག་པ་ལྟ་བུའི་འཁྲིག་པ་ལ་སོགས་པ་འདོད་པའི་ཡོན་ཏན་རྣམས་ཀ ྱི ས་ མི་ངོམས་པར་མཐོང་ན་རྒྱུ་དང་འབྲས་བུ་གཉིས་ཀའི་དུས་བདེ་བ་ཕུན་སུམ་ཚོགས་པ་ཤིན་ཏུ་ཞི་བའི་གནས་འཐོབ་ པའི་བསོད་ནམས་ཀ ྱི ་ལས་ཀ ྱིས་སུ་ཞིག་ངོམས། དེ་ལྟ་བས་ན་བརྩམས་པའི་ལས་གང་ཡིན་པ་དེ་ཚར་ཕྱིན་པར་བདེ་ བླག་ཏུ་བྱ་བའི་ཕྱི ར་སོས་ཀའི་དུས་ཉི་མའི་གུང་ལ་ཚད་པས་ཆེས་གདུངས་ལ་སྤྱི ར་གླང་པོ་ཆེ་རང་བཞིན་གྱི ས་སྤུ་ ཆུང་ཞིང་སྲབ་པས་མིའི་བ་སྤུ་ལྟ་བུར་སྣང་ལ། ལུས་ཆེ་བས་གསིལ་གྲི བ་ཀ ྱི་གནས་མི་རྙེད་ཅིང་ལུས་ལྕི་བ་ལས་སླར་ ཉི་མས་ཤིན་ཏུ་ཚིག་པ་དེ་མཚོ་དང་ཕྲད་ན་ལུས་ཆེ་བའི་ཕྱིར་གཏིང་གི་ཚོད་ལོངས་ཤིང་བསིལ་བར་འདོད་པས་ཚམ་ ཚོམ་མེད་པར་མཚོར་འཇུག་ཅིང་ཉལ་དང་རྒལ་བ་སོགས་བྱེད་པ་ལྟར་ཆོས་ཐམས་ཅད་ཀ ྱི་རང་བཞིན་ཤེས་པས་གང་ ལའང་མི་སྐྲག་ཞིང་རློམ་སེམས་མེད་ལ། གཞན་སྐྱབ་པར་འདོད་པའི་བློ་འབའ་ཞིག་གིས་དགེ་བའི་ལས་དེ་ཐམས་ཅད་ ལ་ཚམ་ཚོམ་མེད་པར་འཇུག་པར་བྱོས་ཅིག་པའོ། །

བཞི་པ་འདོར་བའི་དཔུང་ནི། སྟོབས་ཉམས་པ་དང་རྗེས་འབྲེལ་ན། ། སླར་བྱའི་དོན་དུ་དོར་བར་བྱ། ། ལེགས་པར་ཟིན་ནས་ཕྱི ་མ་དང༌། ། ཕ ྱི ་མ་འདོད་པས་དེ་སྤང་བྱ།།  །། ཞེས་གསུངས་ཏེ། གལ་ཏེ་ཧ་ཅང་ནན་ཏན་གྱིས་འབད་པས་ལུས་སེམས་ཀྱི་སྟོབས་ཉམས་ཏེ་དུབ་ཆེས་པ་ན་ནི་སླར་ཕྱི་ ནས་བྱ་བའི་ཕྱིར། རེ་ཞིག་དོར་བས་ངལ་གསོ་བར་བྱ་སྟེ། ཐོས་བསམ་དང༌། ལས་ཀ ྱི ་འཁོར་ལོས་དུབ་པ་ལ་ནི་ཏིང་ངེ་ འཛིན་དུ་བཞག་པས་ངལ་གསོ་བ་དང༌། འཁོར་གསུམ་ག ྱི་རྟོག་པའི་སྤྲོས་པས་དུབ་ན་ཅིར་ཡང་མི་དམིགས་པའི་ཤེས་ རབ་ཟབ་མོར་ངལ་གསོ་བ་དང༌། ཏིང་ངེ་འཛིན་སྐྱེ་བའི་ཕྱི ར། བསྒོམས་པས་སེམས་རྩེ་གཅིག་པ་མ་ཐོབ་པར་དུབ་ན་ཁ་ ཐོན་ལ་སོགས་པས་ངལ་གསོ་བ་དང༌། རེས་འགའ་སྒོ་གསུམ་བཏང་སྙོམས་སུ་གནས་པས་ཀྱང་ཅུང་ཟད་ངལ་གསོར་ རུང་སྟེ། སྤ ྱི ར་སྤྱན་རས་གཟིགས་དབང་ཕྱུག་གིས་སེམས་ཅན་མཐའ་ཡས་པ་དྲངས་པས་དུབ་པ་ལྟར་མཛད་ཏེ། སེམས་ཉིད་ངལ་གསོའི་ཏིང་ངེ་འཛིན་མཛད་པ་ལྟ་བུ་ཡིན་ལ། དེ་བཞིན་དུ་སྤྲོད་པ་དང་མཚན་མས་དུབ་པ་ན་འགོག་པ་ ལ་སྙོམས་པར་ཞུགས་པས་ཀྱང་ངལ་གསོ་སྟེ་འོན་ཀྱང་ཡང་དག་མཐའ་དུས་མིན་དུ་དོན་དུ་བྱས་དགོས་པས་བྱང་ཆུབ་ སེམས་དཔའས་ཞག་བདུན་ལས་འགོག་པ་ལ་སྙོམས་པར་མི་འཇུག་པར་སྟོན་པས་བཅའ་བ་མཛད་པ་ཡིན་ནོ། ། ལེགས་པར་ཟིན་ནས་ཕྱི ་མ་དང༌། ། ཕ ྱི ་མ་འདོད་པས་དེ་སྤང་བྱ། ། ཞེས་པ་ལ་འབྲུ་གཉིས་སུ་འགྱུར་ཏེ། དོར་བའི་དཔུང་ཉིད་ཏུ་གཤང་ན་ངལ་གསོ་བའི་ཕྱིར། རེ་ཞིག་དོར་བ་དེ་ལེགས་ པར་ཟིན་པ་ཡིན་ལ། དེ་ལ་ཡུན་རིང་དུ་ཆགས་པར་མི་བྱ་སྟེ། དགེ་བའི་བར་ཆད་དུ་འགྱུར་བའི་ཕྱིར། དེ་ནས་ངལ་སོས་ ནས་སླར་དགེ་བ་ཕྱི་མ་དང་དེའི་ཕྱི་མ་གཞན་སྒྲུབ་པའི་ཆེད་དུ་སླར་ཡང་འབད་པར་བྱའོ་ཞེས་པར་འགྱུར་ལ། གལ་ཏེ་ དཔུང་ཚོགས་བཞི་ཀའི་དོན་བསྡུ་ལྟ་བུར་འཆད་ན་ནི་དགེ་བ་དེ་དག་ཟིན་ནས་དེ་ཉིད་ལ་མི་ཞེན་པར་སླར་ཕྱི ་མ་གཞན་ དང་གཞན་སྒྲུབ་དགོས་སོ་ཞེས་པར་འགྱུར་རོ། །འདིར་གསེར་གླི ང་པས་དོན་བཅུ་གཅིག་ཏུ་བསྡུས་པར་ནི། རྗེས་སུ་མི་བདེར་འགྱུར་བའི་ལས། ། རིག་གྱུར་དེ་མ་ཐག་ཏུ་བཏང༌། ། དེ་ནི་ཤིན་ཏུ་རྫོགས་ནས་ཡང༌། །

ཕ ྱི ་ཕ ྱི ར་བྱེད་འདོད་སྤང་བར་བྱ། ། ཞེས་གཞུང་བཏོན་ནས་དགེ་བ་ཡིན་ཡང་ཕྱི ས་གཞན་ལ་གནོད་པའི་རྒྱུར་འགྱུར་བ་ལྟ་བུ་དོར་བྱར་བཤད་ཀྱི ་ངལ་ གསོར་མ་བཤད་ལ། དགེ་བའི་ལྷས་ཀྱང་དེ་ལྟར་འཆད་དོ། ། བི་བྷུ་ཏིས་ནི། དོར་བའི་སྟོབས་འཆད་དེ་བསམ་གཏན་ལ་སྐྱོན་ཙ་ན་ཐབས་སུ་སེམས་དེ་ཉིད་དུ་འཇུག་པ་མ་ ཡིན་ཏེ་འོན་ཡང་བསམ་གཏན་དར་ཅིག་འདོར་རོ། སླར་བསམ་གཏན་ལ་འཇུག་པའི་ཕྱིར། ཤིན་ཏུ་རྫོགས་པའི་ཚེའང་ གཏོང་སྟེ་ཕ ྱི ་མ་ཕ ྱི ་མ་ལ་སྲེང་བས་སོ་ཞེས་བཤད་མོད། བསམ་གཏན་དངོས་ལ་ནི་སྐྱོ་བར་མི་འགྱུར་ཏེ་བསམ་གཏན་ ག ྱི་བདེ་བ་ནི་དཔེ་མེད་པར་བཤད་པའི་ཕྱི ར་དང༌། ངལ་གསོ་ཐམས་ཅད་ཀ ྱི ་མཆོག་འདི་ཡིན་པའི་ཕྱི ར། བསམ་གཏན་ སྒོམ་པར་འདོད་ཀྱང་བསམ་གཏན་མ་སྐྱེས་པས་སྐྱོ་བ་ལ་དེ་ལྟར་མི་འགལ་ལོ། ། ལྔ་པ་བརྩོན་འགྲུས་སྤེལ་བ་ལ་གཉིས། ལྷུར་བླང་བ་དང༌། བདག་ཉིད་དབང་དུ་བྱ་བའོ། །དང་པོ་ལྷུར་བླང་བ་ནི། འཐབ་རྙིང་དགྲ་དང་ལྷན་ཅིག་ཏུ། ། གཡུལ་ངོར་རལ་ཁ་ལྷགས་པ་བཞིན། ། ཉོན་མོངས་མཚོན་ལས་བཟུར་བྱ་ཞིང༌། ། ཉོན་མོངས་དགྲ་རྣམས་འཇེབས་པར་བཏག།  །། གཡུལ་དུ་རལ་ག ྲི ་ལྷུང་གྱུར་ན། ། འཇིགས་པས་མྱུར་དུ་ལེན་པ་ལྟར། ། དེ་བཞིན་དྲན་པའི་མཚོན་ཤོར་ན། ། དམྱལ་བའི་འཇིགས་དྲན་མྱུར་དུ་བླང༌།།  །། ཇི་ལྟར་ཁྲག་ལ་བརྟེན་བཅས་ནས། ། དུག་ནི་ལུས་ལ་ཁྱབ་འགྱུར་བ། ། དེ་བཞིན་གླགས་ནི་རྙེད་གྱུར་ན། ། ཉེས་པས་སེམས་ལ་ཁྱབ་པར་འགྱུར།།  །། ཡུངས་མར་བཀང་བའི་སྣོད་བསྐུར་ལ། ། རལ་ག ྲི ་ཐོགས་པས་དྲུང་བསྡད་དེ། །

ོ་ན་བསོད་བས ྡིགས་འཇིགས་པ་ལྟར། ། བརྟུལ་ཞུགས་ཅན་ག ྱིས་དེ་བཞིན་སྒྲིམ།།  །། དེ་བས་པང་དུ་སྦྲུལ་འོངས་ན། ། ཇི་ལྟར་རིངས་སུ་ལྡང་བ་ལྟར། ། དེ་བཞིན་གཉིད་དང་སྙོམ་འོངས་ན། ། མྱུར་དུ་དེ་དག་བཟློག་པར་བྱ།།  །། ཉེས་པ་བྱུང་བ་རེ་རེ་ཞིང༌། ། བདག་ལ་སྨད་ནས་ཅི་ནས་ཀྱང༌། ། བདག་ལ་ཕ ྱིས་འདི་མི་འབྱུང་བ། ། དེ་ལྟར་བྱ་ཞེས་ཡུན་རིང་བསམ།།  །། ཇི་ལྟར་གནས་སྐབས་འདི་དག་ལ། ། དྲན་པ་གོམས་པ་ཉིད་འགྱུར་ཞེས། ། རྒྱུ་འདི་ཡིས་ནི་ཕྲད་པ་འམ། ། རིགས་པའི་ལས་ནི་འདོད་པར་བྱ།།  །། ཞེས་གསུངས་ཏེ། དེ་ཡང་ཚིགས་བཅད་དང་པོས་བག་ཡོད་ལྷུར་བྱ་བ་དང༌། གཉིས་པས་དྲན་ཤེས་ལྷུར་བྱ་བ་དང༌། དེ་ ནས་གཉིས་ཀྱིས་རྒྱུད་ལ་ཉེས་པའི་སྐབས་མི་དབྱེ་བ་དང༌། དེ་ནས་གཉིས་ཀྱིས་ཉེས་པ་བྱུང་ན་དེ་མ་ཐག་ཟློག་པ་དང༌། མདོར་ན་བྱ་བ་སྒྲུབ་པ་ལྷུར་བླང་བ་ནི་ཚིགས་བཅད་ཐ་མས་བསྟན་ཏོ། ། དེ་ཡང་དམག་གི་སྐྱེས་བུ་གཡུལ་དུ་ཤིན་ཏུ་གོམས་ཤིང་རང་སྲུང་བ་དང༌། གཞན་འཇོམས་པའི་སྦྱོར་བ་ལ་ མཁས་པ་ཞིག་གཡུལ་ཆེན་པོར་དགྲ་བོ་གཞན་དང༌། རལ་ག ྲིའི་སྟབས་དང༌། འཕོང་གི་སྟབས་དང༌། ཕྱི ར་བསྣུར་བ་ དང༌། མདུན་དུ་བསྣུར་བ་ལ་སོགས་པ་མཚོན་ཆའི་སྟབས་འགྱེད་དུ་ལྷགས་པ་ན་རང་ཉིད་ཕ་རོལ་ག ྱི་མཚོན་ལས་ གཟུར་ཏེ་དགྲ་ཐམས་ཅད་ལྷག་མ་མེད་པར་འཇེབས་པར་ཁ་བཏགས་པ་དེ་བཞིན་དུ་གོ་ཆའི་བརྩོན་འགྲུས་ག ྱི ས་ཉོན་ མོངས་ཀ ྱི་མི་གནོད་པར་བྱས་ཏེ་སྦྱོར་བ་དང་མི་ལྡོག་པའི་བརྩོན་འགྲུས་ཀ ྱི ས་ཉོན་མོངས་ལྡང་མི་སྲིད་པར་ཚར་བཅད་ པར་བྱའོ། ། གཡུལ་དུ་རྩོད་པའི་ཚེ་རང་གི་རལ་གྲི་སར་བྲུལ་ན་མྱུར་དུ་ལེན་པ་ལྟར་གོ་ཆའི་བརྩོན་འགྲུས་དྲན་པ་དང་ཤེས་ 

བཞིན་ནི་ཅུང་ཟད་བརྗེད་ནའང་ངན་སོང་གི་འཇིགས་པ་དྲན་པས་དེ་མ་ཐག་མི་བརྗེད་པར་བླང་དགོས་ཏེ་ཉོན་མོངས་པ་ ནི་སྐྱེ་བར་སླ་ལ་འཇོམས་པར་དཀའ་བ་དཔེར་ན་ཟས་སྐོམ་ལྗན་ལྗིན་རྣམས་མེ་དྲོད་ཀ ྱི ས་དངས་རྙིགས་ཕྱེ་ནས་དངས་ མ་ཁྲག་ཏུ་གྱུར་པས་རྩ་ཁམས་ཐམས་ཅད་དུ་སོང་སྟེ་ཤ་ལ་སོགས་པ་རིམ་པས་སྐྱེད་ལ་གལ་ཏེ་དུག་ཁོང་དུ་སོང་ན་དེ་ ལུས་ཟུངས་ཀ ྱི་ཁྲག་དེ་ལ་བརྟེན་ནས་རྩ་གནས་སུ་འགྲོ་བས་ཉེས་པ་སྐྱེད་ཅིང༌། སྤྱིར་དུག་གི་རྟེན་ཁྲག་ཡིན་པས་སྨན་ པ་དག་དུག་ཁོང་དུ་སོང་མ་ཐག་ལ་གསོན་པོའི་ཁྲག་བླུད་པ་ལ་དུག་འདུར་བཅུག་ནས་སླར་སྨན་རྣོན་པོས་སྦྱོང་བར་ བྱེད་དོ། ། དེས་ན་དྲན་ཤེས་ཀྱིས་མ་ཟིན་པའི་གནས་སྐབས་ཁྲག་ལྟ་བུ་ལ་བརྟེན་ནས་ཉེས་པས་སེམས་ཆུད་འཛའ་བར་ བྱེད་པའི་ཚུལ་ཤེས་ནས་སྔོན་འཕགས་པ་ཀ་ཏྱཱ་ན་ལ་རྒྱལ་པོ་རབ་སྣང་གིས་མཆོད་པའི་ཕྱིར། གླུ་གར་བྱས་ཏེ་ འཕགས་པ་གླུ་སྙན་ནམ་གར་བཟང་ངམ་ཞེས་དྲིས་པ་ན་སུ་མཐོང་བ་དང་ཐོས་པ་ལ་དྲིས་ཤིག །རྒྱལ་པོས་སྨྲས་པ། དབང་པོ་ནང་དུ་བསྡུས་པ་རྣམས་ཀ ྱི ས་མ་མཐོང་བ་ནི་སྲི ད་ན་མ་ཐོས་པ་ལྟ་ག་ལ་རིགས། འཕགས་པས་སྨྲས་པ། རྒྱལ་ པོ་ཁྱོད་ཀྱི ་འོག་ན་མི་གསོད་པའི་ཆད་པ་ལ་ཐུག་པ་འགའ་ཡོད་དམ་ཡོད་དོ། ། འོ་ན་དེ་ལ་ཡུངས་མར་གྱིས་ཁད་ཆད་དུ་བཀང་བའི་སྣོད་ལག་ཏུ་བསྐུར་ལ་དེའི་ཕྱི་བཞིན་དུ་གཤེད་མ་རལ་གྲི་ ཤུབས་ནས་ཕྱུང་སྟེ་ཕྱར་བ་ཐོང་ལས་འདི་ལས་ཐིགས་པ་གཅིག་བོ་ན་དེའི་མོད་ལ་རལ་ག ྲི ས་རྐེ་བཅད་དོ། ། གལ་ཏེ་གཏན་མ་བོ་ན་ཆད་པ་ལས་ཐར་རོ་ཞེས་གྱིས་ལ། དེའི་མདུན་དུ་གླུ་གར་བྱེད་བཞིན་པས་གྲོང་ཁྱེར་ བསྐོར་ཅིག་གསུང་སྟེ་དེ་ལྟར་བྱས་ནས་དེའི་འོག་ཏུ་མི་དེ་ལ་གླུ་སྙན་ནམ་གར་བཟང་ངམ་དྲིས་པས་བདག་གིས་མ་ མཐོང་མ་ཐོས་ཏེ་བདག་སྲོག་གིས་འཇིགས་སྐྲག་པས་ཉེན་ན་ལྟ་བ་དང་ཉན་པ་ལྟ་ཅི་སྨོས་ཞེས་ཟེར་བ་ན། འཕགས་ པས་རྒྱལ་པོ་ཆེན་པོ་མི་འདི་ཚེ་འདི་གཅིག་པུའི་སྲོག་གི་ཆེད་དུ་འདི་ལྟར་དབང་པོ་ནང་དུ་སྡུད་ན། བདག་ཅག་རྣམས་ འཁོར་བའི་མཐའ་ཇི་སྲིད་པའི་སྡུག་བསྔལ་གཞོམ་པའི་སླད་དུ་ཅིས་མི་སྡུད། ཅེས་གསུངས་པས་རྒྱལ་པོ་དད་པར་ བྱས་པ་ལྟ་བུ་སྟེ་དེ་ལྟར་ཤེས་བཞིན་གྱི ས་སྒྲིམ་མོ། ། དེ་ལྟར་དྲན་ཤེས་ཀྱིས་རྟག་པར་ཟིན་པ་ན་ཉོན་མོངས་པ་རྣམས་རྒྱུད་ལ་མི་འབྱུང་ལ། གལ་ཏེ་གཉིད་དང་སྙོམས་ ལས་ལྟ་བུ་ལུང་དུ་མ་བསྟན་པའི་རྣམ་པ་ཅན་ཅུང་ཟད་བྱུང་ནའང་དེ་མ་ཐག་ཏུ་ཚོར་བར་འགྱུར་བས་དང་དུ་མི་བླང་བ་ པང་པར་སྦྲུལ་ཞུགས་པ་འདོར་བ་ལྟ་བུའི་བརྩོན་པ་བསྐྱེད་དེ་ཉེས་པས་མ་གོས་པར་བྱ་ཞིང༌། འདོད་ཁམས་པ་ལ་ཟས་ སུ་འགྱུར་བའི་དུས་ཀྱི་གཉིད་མཚན་མོའི་དྲུག་ཆའམ་བཞི་ཆ་གཅིག་གུང་ལ་ཉལ་བ་ཙམ་ནི་མ་གཏོགས་ཏེ་དེ་ནི་སྔར་ བསྟན་པ་ལྟར་དགེ་བའི་གཉིད་དུ་བྱ་སྟེ་དུས་མིན་གྱི་གཉིད་སྙོམས་སོགས་ཉེས་པ་བྱུང་ངོ་ཅོག་སྐད་ཅིག་གིས་ཚོར་ ནས་དང་དུ་མི་བླང་ཞིང་སྔ་མ་ཚར་བཅད་པ་དང༌། ཕྱི་མ་མི་སྐྱེ་བའི་ཕྱི ར་འབད་པར་བྱ་སྟེ། མདོར་ན་གནས་སྐབས་ དེ་ཐམས་ཅད་དུ་དགེ་བའི་དྲན་པ་གོམས་པ་ལྷུར་བྱ་ཞིང་དེ་ལས་ཤེས་བཞིན་གྱིས་རིགས་པའི་ལས་ལ་རྩེ་གཅིག་ཏུ་ འབད་པར་བྱ་བ་ཁོ་ནའོ། 

འདི་ལ་དཀའ་འགྲེལ་ཆུང་ངུ་ལས་ནི། ལྷུར་བླང་བ་ཞེས་བྱ་བ་ནི་ཉོན་མོངས་པ་དང་དེས་བྱས་པའི་ཉེས་སྤྱོད་སྤོང་ བ་ལ་རབ་ཏུ་སྦྱོར་བའོ། །དེ་ལ་བག་བྱེད་པ་ནི་སྦྱོར་བ་ལ་མཁས་པ་སྟེ་ཉམས་སུ་ལེན་པ་ནི་ཚིགས་བཅད་དང་པོ་འདིས་ བསྟན་ཏོ་ཞེས་དང༌། དེ་བས་པང་དུ་སྦྲུལ་འོངས་ན། །ཞེས་སོགས་ཀ ྱི་ཚིགས་བཅད་གཉིས་ལ་སྔ་མས་ནི་ཉོན་མོངས་ པ་བྱུང་བ་ཟློག་པ་དང༌། གཉིས་པས་ནི་དེས་བསྐྱེད་པའི་གནས་ངན་ལེན་བྱུང་བ་ཟློག་པར་བསྟན་ཏེ། གནས་ངན་ལེན་ ཞེས་བྱ་བ་ནི་ཉོན་མོངས་པའི་འབྲས་བུ་ཉེས་སྤྱོད་ལ་འདོད་དོ་ཞེས་དང༌། ཐ་མ་འདིས་ནི་བག་ཡོད་པ་དང༌། དྲན་པ་དང༌། ཤེས་བཞིན་དང༌། ཉེས་པ་འབྱུང་བའི་སྐབས་མི་དབྱེ་བ་དང༌། བྱུང་བ་ཟློག་པའི་གནས་སྐབས་སམ། མཚན་ཉིད་འདི་ དག་ལ་དྲན་པ་གོམས་པར་བྱ་བའི་ཕྱི ར། བླ་མ་དང་ཚངས་པ་མཚུངས་པར་སྤྱོད་པ་དང་ཕྲད་པའི་བྱ་བ་ཉམས་སུ་བླངས་ པའམ། དེས་བསྒོ་བའི་ལས་སམ། ཐོས་པ་དང་བསམ་པ་དང་སྒོམ་པ་ལ་སོགས་ལ་འདོད་པར་བྱ་སྟེ། ལས་དེ་འདྲ་བ་ ལྷུར་བླང་ངོ་ཞེས་བཤད་ལ། བི་བྷཱུ་ཏིས། ཉོན་མོངས་དགྲ་རྣམས་འཇེབས་པར་བཏག་པ་ནི་ཉོན་མོངས་པ་ནི་རྟོག་པའི་རང་བཞིན་ཡིན་ལ་དེ་ དང་དེའི་དམིགས་པ་སྟོང་པར་བསྒོམས་ཏེ་རྟོག་མེད་ཀྱི་ཏིང་ངེ་འཛིན་ལ་འཇུག་པ་ན་དེ་དག་མེད་པར་འགྱུར་རོ། །ཞེས་ དང༌། རལ་ག ྲི ་ལྷུང་གྱུར་ན་སོགས་ལ་དྲན་པ་ཁོ་ན་རལ་ག ྲི་སྟེ། ཞེས་དང༌། གཉིད་དང༌། ལེ་ལོ་བྱུང་ན་དེ་མ་ཐག་ལང་ཏེ་ ཆོས་བཤད་པ་དང༌། འདོན་པ་དང༌། བཟའ་བཏུང་ལ་སོགས་པ་བྱའོ། །ཞེས་དང༌། ཅི་ནས་ཀྱང་བདག་ལ་ཕ ྱིས་འདི་ཞེས་ སོགས་ལ་རང་གིས་མི་ཤེས་ན་མཁན་པོ་འམ་སློབ་དཔོན་ལ་བསྟེན་ཏེ་མན་ངག་ནོད་དོ་ཞེས་བཤད་ལ། འདིའི་ཡང་ གཉིད་རྨུགས་བཟའ་བཏུང་གིས་སེལ་བ་ནི་ངོ་མཚར་བའི་བཤད་པར་སྣང་ངོ༌། ། འགྲེལ་བ་ཕལ་ཆེར་ན། ཇི་ལྟར་ཁྲག་ལ་བསྟེན་ནས་ནི། །སོགས་ལ་དུག་མདའ་བསྣུན་པ་རྨ་བྱུང་པས་ཁྲག་ལ་ བསྟེན་ནས་ཁྱབ་པ་ལྟར་ཞེས་བཤད་པ་ཁོ་ན་སྣང་ཡང་སྤ ྱིར་ཞར་བྱུང་གི་དཔེ་ཙམ་དོན་དོ་གལ་མི་ཆེ་བས་དེ་ལྟར་ཡང་ བཤད་རུང་མོད་ཀ ྱི ་འོན་ཀྱང་དུག་ཁྲག་ལ་རྟེན་འཆའ་བ་ནི་གསོ་དཔྱད་རིག་པ་རྣམས་ཁྲག་ཙམ་ལ་འཆད་པ་ཡིན་གྱི ། རྨའི་ཁྲག་ཁོ་ན་ལ་འཆད་པ་མ་ཡིན་ནོ། ། གཉིས་པ་བདག་ཉིད་དབང་དུ་བྱ་བ་ནི། ཅི་ནས་ལས་བྱེད་སྔོན་རོལ་ནས། ། ཐམས་ཅད་ལ་ནི་མཐུ་ཡོད་པ། ། དེ་ལྟར་བག་ཡོད་གཏམ་དྲན་ཏེ། ། བདག་ཉིད་ལྡང་བ་ཡང་བར་བྱ།།  །། ཇི་ལྟར་རླུང་ནི་འགྲོ་བ་དང༌། །

འོང་བས་ཤིང་བལ་དབང་བསྒྱུར་བ། ། དེ་བཞིན་སྤྲོ་བས་དབང་བསྒྱུར་བྱ། ། དེ་ལྟ་ན་ནི་འགྲུབ་པར་འགྱུར།།  །། ཞེས་གསུངས་ཏེ། དང་པོས་ལུས་དབང་དུ་བྱ་བ་དང༌། ཕ ྱི་མས་སེམས་དབང་དུ་བྱ་བ་བསྟན་པའམ། ཡང་ན་སྤྱི ་དང་ དཔེར་ཡང་བཤད་དོ། ། དེ་ཡང་ལས་རྣམས་ཀྱི་སྔོན་རོལ་དུ་རྩོམ་པ་ལ་བརྟན་པས་གྱ་ཚོམས་མ་ཡིན་པར་འཇུག་ཅིང༌། དེ་སྒྲུབ་པའི་མཐུ་ ཡོད་པར་བྱ་བའི་ཕྱི ར། བག་ཡོད་ཀ ྱི་ལེའུ་དང་དེ་མ་ཐག་དུའང་བཤད་པའི་རྗེས་སུ་བསྟན་པའི་གཏམ་རྣམས་མི་བརྗེད་ པར་དྲན་པས་བདག་གི་སྒོ་གསུམ་འཇུག་ལྡང་ཡང་ཞིང་ཁ་ལོ་བདེ་བར་བྱ་སྟེ། ཇི་ལྟར་ཤིང་བལ་ཆུང་ངུ་ནི་རླུང་ཆུང་ ངུས་ཀྱང་དབང་བསྒྱུར་ཞིང་འགྲོ་འོང་སྟོན་པ་ལྟར། སེམས་ཀྱི་ཤིང་བལ་ཡང་སྤྲོ་བ་དང༌། གཉེན་པོའི་རླུང་གིས་རང་ དབང་དུ་འགྱུར་བར་བྱ་སྟེ། རང་གི་སེམས་དུལ་བ་འདི་ནི་ཆོས་ཀ ྱི ་དོན་པོ་ཡིན་ལ། འདི་དང་ལྡན་ན་དགེ་བ་ཐམས་ཅད་ འགྲུབ་པ་ཡིན་ལ་འདིས་ནི་བརྩོན་འགྲུས་ཀ ྱི ་འབྲས་བུ་ཕུན་སུམ་ཚོགས་པ་ཡང་བསྟན་པ་ཡིན་ནོ། ། བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། བརྩོན་འགྲུས་ཀ ྱི་ལེའུ་རྣམ་པར་ཕྱེ་བ་སྟེ་བདུན་པའོ།། །།

ལེའུ་བརྒྱད་པ། བསམ་གཏན་བསྟན་པ། དེ་ལྟར་བརྩོན་འགྲུས་བརྩམས་པའི་དངོས་འབྲས་ནི། དགེ་བ་ལ་སེམས་རྩེ་གཅིག་པ་ཐོབ་པ་ཉིད་ཁོ་ན་ཡིན་པའི་ཕྱི ར། བརྩོན་འགྲུས་ཀ ྱི་དེ་མ་ཐག་ཏུ་དེའི་འབྲས་བུ་བསམ་གཏན་ག ྱི་ལེའུ་འཆད་པར་འབྲེལ་ཏོ། །འདི་ལ་འགྲེལ་ཆེན་དང༌། བི་ བྷཱུ་ཏིས་ནི། བཟོད་བྱ་ཐོས་པ་བཙལ་བར་བྱ། ། དེ་ནས་ནགས་སུ་གནས་པ་ཡིས། ། མཉམ་པར་བཞག་ལ་བརྩོན་བྱ་ཞིང༌། ། མི་སྡུག་ལ་སོགས་བསྒོམ་པར་བྱ། ། ཞེས་བྱ་བའི་རིམ་པས་ཚིག་རྐང་དང་པོ་གཉིས་ཉིད་ལེའུའི་འབྲེལ་དུ་འཆད་ལ། དཀའ་འགྲེལ་དང༌། དགེ་བའི་ལྷས། མདོར་བསྟན་ཏུ་འཆད་ཀྱང་གཉི་གར་དུ་མི་འགལ་ལོ། ། གཞུང་དངོས་ལ་གསུམ། མི་མཐུན་པའི་ཕྱོགས་རྣམ་གཡེང་སྤང་བ་དང༌། ཞི་གནས་ཀྱི་དམིགས་པ་བྱང་ཆུབ་ཀྱི་སེམས་ སྒོམ་པ། དོན་བསྡུ་བའོ། །དང་པོ་མི་མཐུན་པའི་ཕྱོགས་རྣམ་གཡེང་སྤང་བ་ལ་གསུམ། སྤང་བའི་གནས་མདོར་ བསྟན་པ། འཇིག་རྟེན་སྤོང་བ་རྒྱས་བཤད་དང༌། རྣམ་རྟོག་སྤོང་བ་རྒྱས་བཤད་དོ། །དང་པོ་སྤང་བའི་གནས་མདོར་ བསྟན་པབ་ནི། དེ་ལྟར་བརྩོན་འགྲུས་བསྐྱེད་ནས་ནི། ། ཡིད་ནི་ཏིང་ངེ་འཛིན་ལ་བཞག ། སེམས་ནི་རྣམ་པར་གཡེངས་པའི་མི། ། ཉོན་མོངས་མཆེ་བའི་ཕྲག་ན་གནས།།  །། ལུས་དང་སེམས་ནི་དབེན་པ་ཡིས། ། རྣམ་པར་གཡེང་བ་མི་འབྱུང་ངོ༌། ། དེ་བས་འཇིག་རྟེན་སྤང་བྱ་ཞིང༌། ། རྣམ་པར་རྟོག་པའང་ཡོངས་སུ་དོར།།  །། 

ཞེས་གསུངས་ཏེ། སེམས་རྣམ་པར་གཡེངས་ན་ཉོན་མོངས་པའི་དབང་དུ་འགྱུར་ལ། དེ་གྱུར་ན་སྦྱི ན་སོགས་བཞི་པོ་ དེ་ཡང་མི་འགྲུབ་པའི་ཕྱིར། སེམས་རྣམ་གཡེང་ལས་ལྡོག་དགོས་ལ། དེའི་རྒྱུ་ནི་ལུས་ངག་འདུ་འཛིས་དབེན་པ་དང་ སེམས་རྣམ་རྟོག་གིས་དབེན་པ་གཉིས་ཡིན་ལ། སྤང་བར་བྱ་བའི་རྣམ་གཡེང་དེ་ནི་མདོར་བསྡུ་ན་སྐབས་འདིར་འཇིག་ རྟེན་སྤང་བ་དང་རྣམ་རྟོག་སྤང་བ་གཉིས་ཡིན་ནོ། ། དཀའ་འགྲེལ་ཆུང་ངུ་ལས་ནི། ཏིང་ངེ་འཛིན་ལ་ཇི་ལྟར་བཞག་ན་རྣམ་གཡེང་སྤོང་བས་སོ། །རྣམ་གཡེང་གི་ཉེས་ པ་ཅི་ཞེ་ན། ཉོན་མོངས་མཆེ་བའི་ཕྲག་ན་གནས་སོ། །ཇི་ལྟར་སྤོང་ན་ལུས་དང་སེམས་ནི་དབེན་པ་ཡིས་སོ། །འཇིག་ རྟེན་སྤང་བ་དང་རྣམ་རྟོག་དོར་བ་ནི་དབེན་པའི་མཚན་ཉིད་ཅན་ཡིན་པས་དེ་དག་དོར་རོ། །ཞེས་སོ། །དགེ་བའི་ལྷས་ནི། ཏིང་ངེ་འཛིན་ནི་སེམས་རྩེ་གཅིག་པ་ཉིད་ཡིན་ཏེ། དེ་ལའང་ནང་དུ་ཡང་དག་འཇོག་དང༌། ཀུན་ནས་འཇོག་དང༌། ནན་ ཏན་ག ྱི ས་འཇོག་སྟེ་གསུམ་ཡིན་ལ། དེ་ཐམས་ཅད་ལ་འདིར་གཡེང་བ་མེད་པའི་ཏིང་ངེ་འཛིན། ཞེས་བྱའོ། ། དེ་ལ་ནང་དུ་ཡང་དག་འཇོག་གི་དབང་དུ་བྱས་ནས་ལུས་དང་སོགས་ཏེ་ལུས་དབེན་པས་འདོད་པའི་རྣམ་རྟོག་ ཡོངས་སུ་སྤོང་ལ། སེམས་དབེན་པས་ནི་འདོད་སེམས་ནས་བསམ་གཏན་བཞི་པའི་བར་འགྲུབ་པ་ཡིན་ལ། གཟུགས་ མེད་དང་འགོག་པའི་བར་དུ་ཡང་རྫོགས་པར་བྱའོ། །ཞེས་བཤད་དོ། ། གཉིས་པ་འཇིག་རྟེན་སྤོང་ཚུལ་ལ་ལྔ། གང་གིས་མི་སྤོངས་པའི་རྒྱུ། གང་གིས་སྤོངས་པའི་རྒྱུ། གཉེན་པོ་ཇི་ལྟར་སྒྲུབ་ ཚུལ། འདུ་འཛིའི་ཉེས་པ། དབེན་པའི་ཕན་ཡོན་བསྔགས་པའོ། །དང་པོ་གང་གིས་མི་སྤོངས་པའི་རྒྱུ་ནི། ཆགས་པའི་ཕྱི ར་དང་རྙེད་སོགས་ལ། ། སྲེད་པས་འཇིག་རྟེན་མི་སྤོངས་ཏེ། ། དེ་བས་འདི་དག་ཡོངས་སྤོངས་ལ། ། མཁས་པས་འདི་ལྟར་སྤྱད་པར་བྱ།།  །། ཞེས་གསུངས་ཏེ། སྐྱེས་པ་དང་བུད་མེད་ལ་སོགས་པ་ནང་སེམས་ཅན་ལ་ཆགས་པ་དང༌། ཕྱིའི་རྙེད་བཀུར་སོགས་ལ་ ཞེན་པ་ནི་འཇིག་རྟེན་མི་སྤོངས་པའི་རྒྱུ་སྟེ་དེས་ཁྱི མ་དུ་བུ་སྨད་དང་བཅས་པར་འཆིང་ལ། རྒྱུ་དེས་བདག་གི་མི་ལུས་ ཐོབ་པ་དོན་མེད་པར་བྱེད་དོ། །དེས་ན་ཆགས་ཡུལ་དེ་དག་ལ་སྙི ང་པོ་མེད་པའི་ཚུལ་འཆད་པར་འགྱུར་པ་འདི་དག་ སེམས་པས་ཞེན་པ་སྤོངས་ལ་འདི་ལྟར་གྱིས་ཤིག་པའོ། ། གཉིས་པ་གང་གིས་སྤོངས་པའི་རྒྱུ་ནི

ལྷག་མཐོང་རབ་ཏུ་ལྡན་པའི་ཞི་གནས་ཀྱི ས། ། ཉོན་མོངས་རྣམ་པར་འཇོམས་པར་ཤེས་བྱས་ནས། ། ཐོག་མར་ཞི་གནས་བཙལ་བྱ་དེ་ཡང་ནི། ། འཇིག་རྟེན་ཆགས་པ་མེད་ལ་མངོན་དགའས་འགྲུབ།།  །། ཅེས་གསུངས་ཏེ། དེ་ཁོ་ན་ཉིད་ཤེས་པ་ནི་ལྷག་མཐོང་ངོ༌། །དེ་ལ་རྩེ་གཅིག་ཏུ་གནས་པ་ནི་སྐབས་དེའི་ཞི་གནས་ཏེ་ རབ་ཏུ་ལྡན་པའི་སྒྲས་ཞི་ལྷག་དབྱེར་མེད་པར་ཟུང་དུ་ཆུད་པ་འདིས་ཉོན་མོངས་པ་ཐམས་ཅད་རྣམ་པར་འཇོམས་ཏེ་ཞི་ གནས་ཀ ྱི ས་མངོན་གྱུར་བ་མགོ་གནོན་ཞིང༌། ལྷག་མཐོང་གིས་ས་བོན་སྐྱེ་འགྱུར་ག ྱི ་ཆ་འཇོམས་པའི་ཕྱི ར་རོ། །དེ་ཡང་ དང་པོར་སྒྲུབ་སླ་བ་དང་ཕ་རོལ་ཏུ་ཕ ྱིན་པ་དྲུག་རིམ་འཇུག་གི་དབང་དུ་བྱས་ནས་ཐོག་མར་ཞི་གནས་བཙལ་བར་བྱ་ལ། དེ་ནི་འཇིག་རྟེན་ཐམས་ཅད་ཀ ྱི་ཉེས་དམིགས་རིག་པས་གང་ལའང་ཆགས་པ་མེད་པར་སྐྱོ་ཞིང་ཡིད་འབྱུང་ལ། དབེན་ ཞིང་ཞི་བ་ལ་གཅིག་ཏུ་མངོན་པར་དགའ་བས་སེམས་ནང་དུ་སྡུད་པ་འདིས་འགྲུབ་སྟེ། ཇོ་བོ་རྗེས། འཇིག་རྟེན་བྱ་བ་དག་ལ་ཕར་བལྟས་པས། ། བྱས་པ་ཐམས་ཅད་དོན་མེད་སྡུག་བསྔལ་རྒྱུ། ། ཅི་ལ་བསམས་ཀྱང་ཕན་པར་མི་འགྱུར་བས། ། རང་གི་སེམས་ལ་ལྟ་བ་གོམས་པར་ག ྱི ས། ། ཞེས་གསུངས་པ་ལྟར་འཇིག་རྟེན་སྤང་བ་དང༌། རྣམ་སྣང་མངོན་བྱང་གི་རྒྱུད་ལས། རྣམ་རྟོག་མ་རིག་ཆེན་པོ་སྟེ། ། འཁོར་བའི་རྒྱ་མཚོར་ལྟུང་བྱེད་ཡིན། ། མི་རྟོག་ཏིང་འཛིན་ལ་གནས་ན། ། མཁའ་བཞིན་དྲི་མ་མེད་པར་འགྱུར། ། ཞེས་པ་ལྟར། རྟོག་པ་སྤང་བ་སྟེ་གཉིས་ཀྱི ས་འགྲུབ་བོ། །འདིས་ལེགས་བཤད་བསྡུས་པར་ནི། ལྷག་མཐོང་ནི་སྒོམ་ལམ་ ཟག་མེད་ཀྱི་ཤེས་རབ་དང༌། མཐོང་ལམ་དང༌། སྦྱོར་ལམ་ཆོས་མཆོག་གི་ཡེ་ཤེས་དང༌། ཐོས་བསམ་ག ྱིས་བདག་མེད་ རྟོགས་པའི་ཤེས་རབ་སྟེ་བཞི་ཡིན་ལ། དང་པོས་ལྷན་སྐྱེས་དང༌། གཉིས་པས་ཀུན་བཏགས་ཀ ྱི ་ཉོན་མོངས་པ། གསུམ་ པས་ཉོན་མོངས་སྔ་ཕ ྱི་མཚམས་སྦྱོར་གྱི ་ནུས་པ། བཞི་པས་བདག་འཛིན་ལས་གྱུར་པའི་ཉོན་མོངས་མངོན་གྱུར་ཙམ་ སྤོང་ལ། དེ་ཐམས་ཅད་ལ་རང་སའི་ཞི་གནས་གྲོགས་སུ་དགོས་སོ། །ཞེས་འཆད་པར་མཐོང་ངོ༌། །

གསུམ་པ་གཉེན་པོ་སྒྲུབ་པ་ལ་གཉིས། སེམས་ཅན་ལ་མ་ཆགས་པ་སྒྲུབ་པ་དང༌། རྙེད་སོགས་ལ་མ་ཆགས་པ་སྒྲུབ་པའོ། །དང་པོ་སེམས་ཅན་ལ་མ་ཆགས་པ་སྒྲུབ་པ་ལ་ཡང༌། ཆགས་པའི་ཉེས་པ་བསྟན་པ་དང༌། བྱིས་པ་ནི་འགྲོགས་བྱ་ མ་ཡིན་པར་བསྟན་པའོ། །དང་པོ་ཆགས་པའི་ཉེས་པ་བསྟན་པ་ནི། མི་རྟག་སུ་ཞིག་མི་རྟག་ལ། ། ཡང་དག་ཆགས་པ་བྱེད་པ་ཡོད། ། དེས་ནི་ཚེ་རབས་སྟོང་ཕྲག་ཏུ། ། སྡུག་པ་མཐོང་བར་ཡོང་མི་འགྱུར།།  །། མ་མཐོང་ན་ནི་དགར་མི་འགྱུར། ། ཡིད་ཀྱང་མཉམ་འཇོག་མི་འགྱུར་ལ། ། མཐོང་ཡང་ངོམས་པར་མི་འགྱུར་བས། ། སྔར་བཞིན་སྲེད་པས་གདུང་བར་འགྱུར།།  །། སེམས་ཅན་རྣམས་ལ་ཆགས་བྱས་ན། ། ཡང་དག་ཉིད་ལ་ཀུན་ནས་སྒྲིབ། ། སྐྱོ་བའི་སེམས་ཀྱང་འཇིག་པར་བྱེད། ། ཐ་མར་མྱ་ངན་གདུང་བར་འགྱུར།།  །། དེ་ལ་སེམས་པ་འབའ་ཞིག་གིས། ། ཚེ་འདི་དོན་མེད་འདའ་བར་འགྱུར། ། རྟག་པ་མེད་པའི་མཛའ་བཤེས་ཀྱི ས། ། གཡུང་དྲུང་ཆོས་ཀྱང་འཇིག་པར་འགྱུར།།  །། ཞེས་གསུངས་ཏེ། དེ་ཡང་ཚིགས་བཅད་དང་པོས་སྤ ྱིར་བསྟན། གཉིས་པས་མཐོང་ཆོས་ལ་སྡུག་བསྔལ་སྐྱེད་པ་དང༌། གསུམ་པས་ཐར་བའི་གེགས་བྱེད་པ་དང༌། རྐང་པ་གཉིས་ཀྱི ས་ཡོན་ཏན་སྔར་མེད་མི་སྐྱེ་བ་དང༌། རྐང་པ་གཉིས་ཀྱི ས་ ཡོན་ཏན་སྔར་ཡོད་འགག་པར་བསྟན་ཏོ། ། གཉིས་པ་བྱིས་པ་ནི་འགྲོགས་བྱ་བ་མ་ཡིན་པར་བསྟན་པ་ནི།

བྱིས་དང་སྐལ་པ་མཉམ་སྤྱོད་ན། ། ངེས་པར་ངན་འགྲོར་འགྲོ་བར་འགྱུར། ། སྐལ་མི་མཉམ་པར་འཁྲིད་བྱེད་ན། ། བྱིས་པ་བསྟེན་པས་ཅི་ཞིག་བྱ།།  །། སྐད་ཅིག་གཅིག་གིས་མཛའ་འགྱུར་ལ། ། ཡུད་ཙམ་གཅིག་གིས་ད གྲར་ཡང་འགྱུར། ། དགའ་བའི་གནས་ལའང་ཁྲོ་བྱེད་པས། ། སོ་སོའི་སྐྱེ་བོ་མགུ་བར་དཀའ།།  །། ཕན་པ་སྨྲས་ན་ཁྲོ་བར་བྱེད། ། བདག་ ཀྱང་ཕན་ལས་ཟློག་པར་བྱེད། ། དེ་དག་ངག་ནི་མ་མཉན་ན། ། ཁྲོས་བས་ངན་འགྲོར་འགྲོ་བར་འགྱུར།།  །། མཐོ་ལ་ ཕྲག་དོག་མཉམ་དང་འགྲན། ། དམའ་ལ་ང་རྒྱལ་བསྟོད་ན་དྲེགས། ། མི་ སྙན་བརྗོད་ན་ཁོང་ཁྲོ་སྐྱེ། ། ནམ་ཞིག་བྱིས་ལས་ཕན་པ་འཐོབ།།  །། བྱིས་དང་འགྲོགས་ན་བྱིས་པ་ལས། ། བདག་བསྟོད་གཞན་ལ་སྨོད་པ་དང༌། ། འཁོར་བར་དགའ་བའི་གཏམ་ལ་སོགས། ། མི་དགེ་ཅིས་ ཀྱང་ངེས་པར་འབྱུང༌།།  །། དེ་འདྲ་བདག་དང་གཞན་བརྟེན་པ། ། དེ་ནི་ཕུང་བར་འགྱུར་བར་ཟད། ། དེས་ ཀྱང་བདག་དོན་མ་བྱས་ལ། ། བདག་ ཀྱང་དེ་དོན་མི་འགྱུར་བས།།  །། 

བྱིས་ལས་ཐག་རིང་ བྱོལ་བར་བྱ། ། ཕྲད་ན་དགའ་བས་མགུ་བྱ་སྟེ། ། འདྲིས་ཆེན་ཉིད་དུ་མི་འགྱུར་བར། ། ཐ་མལ་པ་ཙམ་ལེགས་པར་བྱ།།  །། བུང་བས་མེ་ཏོག་སྦྲང་རྩི་བཞིན། ། ཆོས་ཀྱི ་དོན་ཙམ་ བླངས་ནས་ནི། ། ཀུན་ལ་སྔོན་ཆད་མ་མཐོང་བཞིན། ། འདྲིས་པ་མེད་པར་གནས་པར་བྱ།།  །། ཞེས་གསུངས་ཏེ། དང་པོས་ངན་འགྲོར་འཁྲིད་པ་དང༌། ཚིགས་བཅད་གསུམ་གྱི ས་བྱིས་པའི་ངང་ཚུལ་བསྟན་པ་དང༌། དེ་ནས་ཚིགས་བཅད་ཕྱེད་དང་གཉིས་ཀྱི ས་བསྟེན་པའི་ཉེས་དམིགས་དང༌། དེ་ནས་རྐང་པ་གསུམ་གྱི ས་སྤང་དགོས་ པར་བསྟན་པ་དང༌། རྐང་པ་གསུམ་གྱི ས་བསྟེན་དགོས་ནའང་གཉི་ག་ལ་མི་གནོད་པ་བར་མའི་བརྟུལ་ཞུགས་ཀྱི ས་ གནས་དགོས་པ་དང༌། ཚིགས་བཅད་ཐ་མས་སེམས་རྩེ་གཅིག་ཏུ་བསྡུས་ཏེ་གནས་དགོས་པར་བསྟན་ཏོ། ། དེ་ཡང་ཆགས་པ་པོ་རང་ཉིད་མི་རྟག་ཅིང་མྱུར་དུ་འཆི་ལ་མི་སྡུག་པ་མི་གཙང་བ་འདུས་པའི་ལུས་རུས་པའི་ འཁྲུལ་འཁོར་ཅན་ཡིན་ལ། ཆགས་ཡུལ་བུད་མེད་སོགས་ ཀྱང་དེ་ཁོ་ན་ཡིན་པ་ལ་དེ་ལྟར་མི་ཤེས་ཀྱི ་སྟེང་དུ་མི་གཙང་ བའི་འདུས་པ་གཅིག་གིས་གཅིག་ལ་གཙང་བར་འཛིན་པ་དང་བརྟགས་ན་རོ་ལངས་ལྟར་འཇིགས་སུ་རུང་བའི་གནས་ གཅིག་གིས་གཅིག་ལ་མཛེས་པ་དང་ཆགས་པར་འཛིན་པ་ནི་ཤིན་ཏུ་འཁྲུལ་པའི་ཕྱིར། འདི་ལྟ་བུ་བྱེད་པ་སུ་ཡོད་ཅེས་ ཁྲེལ་ཞིང་དམད་པ་ཡིན་ལ། བུ་མོ་ ཟླ་མཆོག་བུད་མེད་རིན་པོ་ཆེར་བཀུར་བ་མི་ལས་འདས་ཤིང་ལྷའི་ལུས་མ་ཐོབ་པ་དེ་ལ་རྒྱལ་བུ་དང་ཁྱི མ་ བདག་གི་བུ་མཆོག་ཏུ་བཀུར་བ་ཐམས་ཅད་ཀྱི ས་སློངས་ ཀྱང་མ་བྱིན་ནས་ང་རང་གིས་ཁྱི མ་ཐབ་འདམ་མོ་ཞེས་དྲིལ་ བསྒྲགས་པས་སྐྱེ་བོ་རྣམས་རང་རང་གི་གཟུགས་ལ་སོགས་པས་དྲེགས་ཤིང་འདམ་དུ་རེ་བས་ཕྱི ས་བདར་དང་རྒྱན་ ཐམས་ཅད་ཀྱིས་བརྒྱན་ཏེ་འདུས་པ་ན་བུ་མོ་དེ་ནམ་མཁའ་ལ་འཕགས་ནས་བདག་གི་ལུས་མཆོག་འདི་ནི་ཚུལ་ཁྲིམས་ དང་བཟོད་པས་ཐོབ་པ་ཡིན་གྱི ་འདོད་པས་ཐོབ་པ་མ་ཡིན་ལ། འདོད་པ་ལ་ཞེན་པ་དག་གིས་འདི་ལྟ་བུ་འཐོབ་པའི་གནས་མེད་དོ་ཞེས་པའི་དོན་ཅན་གྱི ་ཆོས་རྒྱ་ཆེར་བསྟན་ ནས། སྟོན་པའི་ སྤྱན་སྔར་སོང་བ་ལྟར་གཟུགས་སྡུག་པ་ལ་ཞེན་པ་དེས་ནི་ཚེ་རབས་མཐའ་ཡས་པར་ཡང་ཤིན་ཏུ་མི་ སྡུག་པའི་ལུས་འཐོབ་ཅིང་མི་སྡུག་པའི་གྲོགས་འཐོབ་ལ། ཚུལ་ཁྲིམས་དང་བཟོད་པ་ལ་གནས་པས་ནི་ལུས་སྡུག་པ་ འཐོབ་ཅིང་སྡུག་ཅིང་ཡིད་དུ་འོང་བའི་གྲོགས་འཐོབ་པར་འགྱུར་རོ། །

ེ་ལྟར་མོད་ཀ ྱི ་འདོད་པའི་ཡོན་ཏན་ལ་ཞེན་པ་ནི་ལན་ཚྭའི་ཆུ་ཇི་ཙམ་འཐུངས་པ་ཙམ་དུ་སྐོམ་པ་འཕེལ་བ་ལྟར་ ཇི་ཙམ་སྤྱད་པ་དེ་ཙམ་དུ་ཞེན་ཞིང་སྲེད་པར་འགྱུར་ག ྱི ་ངོམས་པ་མེད་ལ། མ་མཐོང་ན་ས ྙི ང་ཕྱུང་བ་ལྟར་སྡུག་བསྔལ་ ཞིང་ཤུགས་རིང་གིས་འདེབས་ལ་ནང་གི་མྱ་ངན་མི་བཟད་པ་འཕེལ་བར་ཟད་ལ། དེས་ནི་མི་རྟག་པའི་འདུ་ཤེས་ཙམ་ སྐྱེ་བ་ལ་ཡང་གེགས་བྱེད་ན་ཆོས་ཉིད་མཐོང་བ་ལ་ལྟ་ཅི་སྨོས། ཕ ྱིན་ཅི་ལོག་གི་འདུ་ཤེས་ལ་གཅིག་ཏུ་ཞེན་པ་དེས་འཁོར་བའི་ཉེས་དམིགས་མཐོང་བར་མི་འགྱུར་བའི་ཕྱི ར། ཐར་བའི་རྩ་བ་འདུས་བྱས་ཀ ྱིས་སྐྱོ་ཞིང་ཡིད་འབྱུང་བ་ཡིན་ན་དེ་ཇི་ལྟར་སྐྱེ། ཉིན་མཚན་རྟག་ཏུ་ཡང་འདོད་པའི་ཡུལ་ སེམས་པ་དེས་དུས་འདའ་བས་དགེ་བའི་རྩ་བ་ལྟ་ཞོག་ཐ་ན་སོ་ནམ་དང་བཟོ་ལ་སོགས་པ་ལུང་དུ་མ་བསྟན་པའི་ལས་ ལམ་རྣམས་ཀྱང་མི་འགྲུབ་ན་དམ་པའི་ཆོས་ལྟ་སྨོས་ཀྱང་ཅི་དགོས། འདུས་བྱས་ལ་ནི་འབྲལ་བ་ལས་གཞན་པའི་ཆོས་ ཉིད་མེད་པའི་ཕྱིར། སྡུག་པའི་ཡུལ་དེ་རྙེད་དུ་ཟིན་ཡང་ཤི་བའམ་གསོན་པ་གང་རུང་གིས་ངེས་པར་འབྲལ་ལ། དེའི་ཚེ་ སྡུག་པ་དང་བྲལ་བའི་སྡུག་བསྔལ་གྱིས་མནར་བར་འགྱུར་ལ། དེ་ལྟར་མི་རྟག་པའི་མཛའ་བཤེས་ལ་ཆགས་ན་རྟག་པ་ དང་ཞི་བ་དང་གཡུང་དྲུང་གི་བདག་ཉིད་བདེ་བ་ཐམས་ཅད་ཀྱི་འབྱུང་གནས་དམ་པའི་ཆོས་ལས་ཉམས་པར་འགྱུར་རོ། ། དེས་ན་མེ་ལས་རྒྱང་རིང་དུ་བྱོལ་ན་འཚིག་པའི་སྡུག་བསྔལ་མི་འབྱུང་བ་ལྟར་འདོད་པའི་ཉེས་དམིགས་རིག་ པས་སྐྱེས་པ་དང་བུད་མེད་དང་མཛའ་བཤེས་དང་ཉེ་དུ་སོགས་ལ་ས ྙི ང་པོ་མེད་པར་ཤེས་ཏེ་ཆགས་པའི་བློ་དོར་བ་ ཙམ་གྱིས་སྡུག་བསྔལ་དེ་ཐམས་ཅད་མི་འབྱུང་ལ། དེ་ཙམ་གྱིས་སེམས་དུལ་ཞིང་དེས་ལ་ལས་སུ་རུང་སྟེ་ཏིང་ངེ་ འཛིན་དེ་མ་ཐག་སྐྱེ་བར་འགྱུར་རོ། །དེའི་ཕྱི ར། ཞི་གནས་རྒྱུ་ནི་ཚུལ་ཁྲིམས་ལས་གཞན་མེད། །ཅེས་གསུངས་པ་ཡིན་ ལ། ཚུལ་ཁྲིམས་དེ་ཡང་སེམས་ཀུན་ནས་སྡོམ་པ་འདི་ལྟ་བུ་ཞིག་ཡིན་གྱི། དེང་སང་ངེས་འབྱུང་ལ་སོགས་པའི་བསམ་ པ་ཅི་ཡང་མེད་པར་ཁྱིམ་པའི་དུས་ཀྱི་བསམ་པ་འཇིག་རྟེན་པའི་བློ་དེ་ཉིད་ལས་མ་གཡོས་པ་ལ་རྟགས་དང་ཆོ་ག་ཙམ་ རེ་བྱིན་པ་ལ་ཚུལ་ཁྲིམས་སུ་འདོགས་པ་འདིས་ནི་ཏིང་ངེ་འཛིན་མི་སྐྱེ་བར་མངོན་སུམ་དུ་མཐོང་ངོ༌། ། དེས་ན་སེམས་ཅན་རྣམས་སེམས་རྒྱུད་རེ་རེ་བ་ཐ་དད་ཅིང་ལས་ཐ་དད་པ་རྣམས་འཁོར་བའི་མཐོ་དམན་ཐམས་ ཅད་དུ་སྐྱེ་གནས་གྲངས་མེད་པ་རྒྱུན་མི་ཆད་པར་འཛིན་པ་ལས་ད་ལྟ་མིའི་ལུས་རིས་མཐུན་པར་ས་ཕྱོགས་གོ་སྐབས་ ཉེ་བར་སྐྱེ་བ་ལན་གཅིག་ཚོགས་པ་ཙམ་འདི་ལ་མཛའ་བཤེས་དང་དགྲ་གཉེན་སོགས་སུ་བཟུང་ནས་ཐོག་མ་ནས་ཐ་ མའི་བར་དུ་འདི་ཁོ་ན་བདེན་པར་ལྟ་བ་འདི་ནི། ནང་གི་མུན་ནག་ཆེན་པོ་མི་བཟད་པ་ཡིན་ལ། ཁྱི མ་པ་རྣམས་ཀ ྱིས་དེ་ ལྟར་མི་གོ་བ་བདེན་མོད་ཀྱང་ཆོས་སྒོར་ཞུགས་ཤིང་དམ་པའི་ཆོས་ལ་ཐོས་བསམ་སྒོམ་པར་རློམ་པ་དང༌། མཁས་པ་ དང༌། བཙུན་པ་དང༌། བཟང་པོར་རློམ་པ་རྣམས་ཀྱང་དགྲ་གཉེན་མཛའ་བཤེས་ཉེ་དུ་ལ་སོགས་པའི་ཞེན་པ་སྔར་ཁྱི མ་ པའི་དུས་ལས་ཀྱང་ཆེས་འཕེལ་བ་ཞིག་དེང་སང་སྣང་བ་འདི་ནི་འཇིགས་པ་དང༌། ཡ་ང་བ་དང༌། བག་ཚ་བ་དང༌། མུ་ སྟེགས་པ་རྣམས་དང༌། འཇིག་རྟེན་པ་རྣམས་ལ་ཡང་ངོ་ཚ་བར་སྣང་ངོ༌། །

ེ་ལྟ་མོད་ཀ ྱི་བྱིས་པའི་གྲོགས་སམ་འཁོར་ཙམ་ཡང་ཐག་སྲིང་བར་བྱའི་བསྟེན་པར་བྱ་བ་མ་ཡིན་ཏེ། འཇིག་རྟེན་ ན་ཡང་བུས་པ་གཞོན་ནུ་ཤེད་མ་བྱེ་བ་དག་ལ་བྱིས་པར་སྒྲོག་ཅིང་དེ་ནི་ནད་འཇོམས་པའི་སྨན་ཅུང་ཟད་ཁ་བ་བྱིན་ ན་མི་འཐུང་ཞིང་ལྕེ་ལ་རེག་མ་ཐག་ངུ་ཞིང་ལྕེ་སྦར་མོས་འབྲད་པར་བྱེད་ལ། འདིས་ཁྱོད་ཀྱི་ནད་ཞིའོ་ཞེས་སྨྲས་ཀྱང་ ཡུས་པས་ངུ་བར་བྱེད་ཀ ྱི་སྨན་མི་འཐུང་ལ། བཙན་དུག་གི་དུམ་བུ་ལྕེ་ལ་རེག་ན་མངར་བར་མཐོང་བས་འདིས་འཆི་ཡི་ བཟའ་མི་རུང་ངོ་ཞེས་སྨྲས་ཀྱང་བརྐུས་ནས་ཀྱང་ཟ་བར་བྱེད་པ་ལྟར་སེམས་ཅན་འདི་རྣམས་ཀྱང་དགེ་བའི་བསམ་པའི་ ཤེད་མ་བྱེ་ཕན་གནོད་ཀ ྱི་མིག་རྒྱང་ཐུང་བས་དགེ་བའི་རྩ་བ་སྨན་ཁ་བ་ལྟ་བུ་ལ་བཅུག་ན་ལྡོག་ཅིང་འདོར་ལ། མི་དགེ་ བ་བཙན་དུག་ལྟ་བུ་རོ་མངར་བ་དང་འདྲ་བའི་འཕྲལ་ག ྱི་རྙེད་བཀུར་རམ་མིང་དང་གྲགས་པ་སྣ་རེའི་ཆེད་དུ་གཞན་གྱི ས་ བསྲུངས་ཀྱང་མི་ཐུབ་པར་ནན་གྱི ས་འཇུག་ལ། ངན་སོང་གི་འཇིགས་པ་སོགས་བསྟན་ཡང་ཅིར་ཡང་མི་སེམས་པ་བ་ ལང་གི་མདུན་དུ་རིག་བྱེད་བཏོན་པ་ལྟ་བུར་སྣང་བ་འདི་དག་ནི་བྱིས་པ་ཉིད་ཡིན་གྱིས་བུས་པ་ལུས་ཆུང་ངུ་དེ་དག་ནི་ ལོ་འགའ་ཟུང་ཁོ་ནར་ལུས་རྫོགས་ཤིང་སྨན་དང་དུག་ཤེས་པ་ཙམ་གྱི་ཤེད་མྱུར་དུ་བྱེ་བར་འགྱུར་ཡང་སེམས་ཅན་ འདི་རྣམས་ལ་ནི་སྐྱེ་བ་མཐའ་ཡས་པ་དང་བསྐལ་པ་བསམ་ག ྱིས་མི་ཁྱབ་པས་ཀྱང་བླང་དོར་ཇི་ལྟ་བ་ཤེས་པའི་ཤེད་བྱེ་ བའི་དུས་མི་སྣང་བའི་ཕྱི ར་རོ། ། དེས་ནི་བྱིས་པ་དང་སྤྱོད་པའམ་སྐལ་བ་མཚུངས་པར་སྤྱད་ན་ནི་བྱིས་པ་གང་དུ་འགྲོ་བའི་གནས་ངན་འགྲོ་དེར་ བདག་ཀྱང་འགྲོ་བར་འགྱུར་བས་ད་ལྟའི་མི་ལུས་འདི་དང་སྐལ་བ་མི་མཉམ་ཞིང་ངན་པའི་ངན་སོང་དུ་འཁྲིད་པའི་ གྲོགས་དེས་བདག་ལ་ཅི་ཞིག་བྱ། དེ་ལྟ་མོད་ཀ ྱི་བྱིས་པའི་རྣམ་པར་ཐར་པ་ནི་འདི་དག་ཡིན་ཏེ། ཕྲད་པ་ཙམ་གྱི ས་ཀྱང་ རྒྱུ་རྐྱེན་གཞན་མེད་ཀྱང་ཅ་ཅོ་དང་ག་ཞར་བྱེད་ཅིང་བདག་ཅག་མཛའ་བོ་ཡིན་ནོ་ཞེས་འབྲལ་མི་ཕོད་པ་ཙམ་གྱི་མཛའ་ བར་ཡང་བྱེད་ལ། དེ་མ་ཐག་ཚིག་བརྗོད་ལེགས་ཉེས་ཅུང་ཟད་ཀྱི ས་ཁྲོས་འཁྲུགས་ཏེ་དབྱུག་པ་དང་ཁུ་ཚུར་དང་མཚོན་ ཆས་འགྱེད་ཅིང་ཚིག་གི་རྨ་འབྱིན་ལ། གསོད་པའི་བར་དུ་ཡང་བྱེད་པས་རྒྱུ་མེད་དུ་མཛའ་ལ། རྒྱུ་མེད་དུ་ཁྲོ་བར་ཡང་ བྱེད་དོ། ། དོན་ཉམས་པར་བྱེད་པའི་བྱ་བ་མ་ཡིན་པ་ལས་ལྡོག་ཅིང་བྱ་བར་འོས་པའི་ལས་ཀྱི ་གྲོས་ལེགས་པར་བཏབ་ན་ དེ་ལ་ཁྲོ་ཞིང་བདག་ཉམས་ཀྱང་ཁྱོད་ལ་ཅི་ཏོ་ཞེས་སོགས་འཁོན་ཆེན་པོར་འཛིན་ལ། མི་འོས་པར་བསྟོད་པ་སོགས་ཁ་ གསག་གིས་བསླུས་ན་ཤིན་ཏུ་དགའ་བར་བྱེད་ལ། ཕན་པ་ལ་སྦྱར་ན་ཁྲོ་ཞིང་མི་སྒྲུབ་པར་མ་ཟད་སྦྱོར་བ་པོ་བདག་ཉིད་ ཀྱང་ཕན་པ་ལས་ལྡོག་པར་བྱེད་དེ། དཔེར་ན། རྔོན་པའི་ལས་མ་བྱེད་ཅིག་ཅེས་བསྒོ་ན་འདི་ནི་རིན་མི་དགོས་པར་ཟས་ ཞིམ་པོ་འབྱུང་བས་ཁེ་སྤོགས་ཀ ྱི ་མཆོག་ཡིན་གྱི་ཁྱོད་ཉིད་ཀྱང་འདོང་ངོ་ཞེས་དཀྲི ་བ་ལྟ་བུ་གཞན་དག་ཀྱང་བྱ་བ་མ་ ཡིན་པ་ལ་སྦྱོར་བར་བྱེད་ལ། དེའི་ངག་མ་ཉན་ན་ཁྲོས་པས་ཚིག་རྩུབ་མོ་སྨྲ་ཞིང་ཞེ་འཁོན་དུ་དམ་པོར་འཛིན་ཏེ་རྒྱུ་དེ་ ལས་ཀྱང་དེ་ངན་འགྲོར་འདོང་པར་འགྱུར་ལ། དཔེར་ན། རྒྱལ་པོ་ངན་པ་ལྟ་བུ་ལ་ཡ་རབས་ཀ ྱི ་ཆོས་ལུགས་ཀ ྱི ་གྲོས་བཏབ་ན་ཤིན་ཏུ་ཁྲོས་པས་ཆད་པ་བྱེད་པ་

དང༌། གྲོས་འདེབས་པ་པོ་དེ་དུས་མིན་གྱི ་དཔྱ་ཁྲལ་དང་གནས་མིན་གྱི ་རྩུབ་ཁྲིམས་བྱེད་པ་པོར་བསྐོ་ཞིང་སུན་འབྱིན་ པ་དང་བློན་པོ་ལས་འབྱིན་པ་སོགས་བྱེད་ལ། གཡོ་སྒྱུའི་གཅི་སག་སྨྲས་ན་མགུ་ཅིང་རངས་པས་བློན་པོའི་དམ་པར་ བཀུར་བ་རྒྱལ་པོ་ཨུ་ཏྲ་ཡ་ནའི་བུ་གཙུག་ཕུད་ཅན་གྱི ས་ཆོས་བཞིན་གྱི ་བློན་པོ་ཧེ་རུ་ཀ་དང༌། བྷི་རུ་ཀ་གཉིས་ལེགས་ པའི་གྲོས་བཏབ་པས་བློན་པོ་ལས་ཕྱུང་ཞིང༌། སྡི ག་བློན་དབྱུག་པ་དང་ཐོ་བ་གཉིས་ཀྱི ས་རྒྱལ་པོའི་བསམ་པ་ལྟར་སྙན་ པར་སྨྲས་པས་བློན་པོའི་དམ་པར་བཅུག་པ་ལས་དེ་གཉིས་ཀྱི ས་རྒྱལ་པོ་ཕ་དགྲ་བཅོམ་པ་གསོད་དུ་བཅུག འཕགས་ པ་ཀ་ཏྱཱ་ན་ཕྱགས་དར་ག ྱི ་ཕུང་པོས་གཡོགས་པས་སའི་ཆར་གྱི ས་གྲོང་ཁྱེར་སྒྲ་སྒྲོགས་མི་མངོན་པར་མནན་ཏེ་ལུས་ འདིས་དམྱལ་བར་ལྷུང་བ་བཞིན་ནོ། ། གཞན་ཡང་མཐོ་བ་དང༌། དམའ་བ་དང༌། བར་མར་རྟོག་པ་ནི་ནམ་མཁའ་ལ་མཐོ་དམན་དུ་རྟོག་པ་ལྟར་ཤིན་ཏུ་ སྒྲོ་བཏགས་པ་འབའ་ཞིག་གིས་ཡིན་གྱི་སྒྲོ་བཏགས་དུས་ན་ཡང་དེ་ལྟར་མི་བདེན་ལ། སྒྲོ་བཏགས་གོམས་པས་མཐོ་ དམའ་བར་མར་འཛིན་ཙམ་པ་དེ་ཉིད་ཀྱང་མི་རྟག་པས་གནས་སྐབས་གཞན་དུ་འགྱུར་བ་ལ་ཚེགས་མེད་མོད་ཀ ྱི། དེ་ལྟ་ བུ་མི་ཤེས་ཀྱི་སྟེང་དུ་སུ་ཞིག་ནི་བདག་ལས་རྙེད་པ་བཀུར་སྟིའམ་ཐོས་པ་ལ་སོགས་པའི་ཡོན་ཏན་ག ྱི ས་ལྷག་གོ་ཞེས་ ཐོས་ན་དེ་ལ་ཕྲག་དོག་གི་ཚེར་མས་རང་གི་སེམས་རྩུབ་པར་གྱུར་ཏེ་བཞིན་གྱི་མདངས་ཉམས། མིག་རིག་རིག་པོར་ འགྱུར། ལག་པ་འདྲིལ། ངག་གིས་དེ་ལ་མི་སྙན་པ་སྣ་ཚོགས་བརྗོད་པར་བྱེད་དོ། ། ཁ་ཅིག་བདག་དང་མཉམ་པར་ཐོས་ན་བུས་པ་ལུས་བོངས་འགྲན་པ་ན་རྐང་འོག་ཏུ་རྡེའུ་བཅུག་པ་དང་ལུས་ བརྙེངས་པས་ཀྱང་མཐོར་རེ་བ་ལྟར་རྣམ་པ་སྣ་ཚོགས་པའི་སྒོ་ནས་དེ་ལས་ལྷག་པར་སྒྲུབ་པར་བྱེད་དོ། །ཆེ་གེ་ཞིག་ བདག་ལས་དམན་པར་ཐོས་སམ་མཐོང་ན་དེ་ལ་བརྙས་ཤིང་ཁྱད་དུ་གསོད་པས་སྤྲེའུ་མིའི་ལག་ཏུ་ཚུད་པ་ལྟར་བཞད་ གད་ཀ ྱི ་གནས་སུ་བྱེད་ལ། རང་ཉིད་ནི་ཀླ་ཀློས་སྟག་སོད་པ་ལྟ་བུའི་ང་རྒྱལ་གྱི ས་འག ྱིང་ཞིང་བཞིན་གྱི ་རྣམ་འགྱུར་ཀྱང་ སེམས་རང་བཞིན་དུ་གནས་པས་མཐོང་ན་ངོ་ཚ་བའི་གནས་སུ་བྱེད་དོ། ། གལ་ཏེ་ཡོན་ཏན་ག ྱི་ཆ་ཅུང་ཟད་ཙམ་ཡོད་པ་ལ་སྒྲོ་བཏགས་པས་བསྟོད་ཀྱང་རུང་ཡོན་ཏན་གཏན་མེད་པ་ལ་སྒྲོ་ བཏགས་པ་ཁོ་ནས་བསྟོད་ཀྱང་རུང་སྟེ། ཁ་ཅིག་གིས་བདག་ལ་བསྟོད་པར་གྱུར་ན་ནི་ཅི་བདག་ལ་ཡོན་ཏན་འདི་ལྡན་ ནམ་མི་ལྡན་ཞེས་རྟོག་པ་ཡང་མེད་དེ། ང་རྒྱལ་ཞིང་སེམས་ཤིན་ཏུ་མཐོ་བས་རློམ་སེམས་སུ་བྱེད་དོ། ། གལ་ཏེ་བདག་ལ་ཡོད་པའི་སྐྱོན་ནས་བརྗོད་པའམ་མེད་པའི་སྐྱོན་ནས་བརྗོད་ནའང་རུང་སྟེ། བདག་ཉིད་ལ་མི་ སྙན་པའམ་སྐྱོན་ཞིག་བརྗོད་ན་ནི་བདག་ཉིད་ལ་སྐྱོན་དེ་འདུག་ན་སྨན་པས་ནད་ངོས་བཟུང་བ་ལྟ་བུ་ཡིན་པས་འདོར་ ཞིང་མི་འདུག་ན་དེ་ཉིད་ཀྱི ས་ཆོག་མོད་ཀྱང་དེ་ལྟར་མི་ཤེས་པར་ཐོས་པ་ཙམ་གྱི ས་ཁྲོས་འཁྲུགས་རྔམ་པར་བྱེད་དོ། །དེ་ལྟར་ན་ཅིས་ཀྱང་མགུ་བར་མི་ནུས་ཤིང་རེས་འགའ་རྒྱུ་མེད་དང་རྒྱུ་ཕྱིན་ཅི་ལོག་གིས་ཀྱང་མགུ་བར་བྱེད་ལ། མགུ་ བ་དང་ཁྲོ་བ་གང་སྣང་ཡང་ཆུ་ཚོད་གཅིག་ཙམ་དུ་ཡང་ཡིད་བརྟན་པར་མི་ནུས་པ་ཕན་བཏགས་པ་ལ་དགྲར་འཛིན་ཞིང་ ཕན་གནོད་ཀ ྱི་བྱེ་བྲག་མི་ཤེས་པ་འདི་རྣམས་ལ་ད་ལྟ་བདག་གིས་ཕན་གདགས་པར་མི་ནུས་ཏེ་འདི་དག་དང་འགྲོགས་

ན་གནག་ར ྫི་ལས་གནག་གི་གཏམ་དང༌། ཚོང་པ་ལས་ཚོང་གི་གཏམ་ལས་གཞན་མི་འབྱུང་བ་ལྟར་བྱིས་པ་ལས་ནི་ བདག་བསྟོད་གཞན་སྨོད་ཆགས་སྡང་རྨོངས་གསུམ། ང་རྒྱལ་ཕྲ་དོག་ཚོང་སོ་ནམ་དམག་བུད་མེད་ལ་སོགས་པ་དག་ གི་རྣམ་པ་བཞི་གང་ཡང་རུང་བ་ཁོ་ནའི་གཏམ་ལས་གཞན་མི་འབྱུང་ལ། དེ་དག་གི་ངོ་སྲུང་བའི་ཕྱི ར་བདག་ཀྱང་གཏམ་ དེ་ལྟ་བུ་ལ་འཇུག་དགོས་ཤིང༌། དེའི་རེ་རེ་སེམས་ཀྱི་དགེ་བ་དང་ངག་གི་དགེ་བ་རྣམ་པར་ཉམས་པར་འགྱུར་བས་ བྱིས་པའི་གྲོགས་བསྟེན་པ་ནི་འདི་ཕྱི ར་ཕུང་བར་ཟད་ལ། བདག་ཀྱང་ད་ལྟ་ཡོན་ཏན་ག ྱི ་མཐུ་མ་རྫོགས་ཏེ་མར་མེ་རླུང་ནང་ན་གནས་པ་ལྟར་མཐོང་ནས་བྱིས་པ་དེ་རྣམས་ ལ་ད་ལྟ་བདག་གི་ཕན་མི་ཐོགས་པར་ཡང་ཤེས། དེ་ལ་ཁྲོ་བའི་ཡུལ་དུ་ཡང་མི་བྱེད་བྱིས་པའི་ངང་ཚུལ་ཤེས་པས་བུས་ པ་ལ་རྒན་པོས་ས ྙི ང་བརྩེ་བ་ལྟར་ས ྙི ང་བརྩེའི་འདུ་ཤེས་ཉེ་བར་བཞག་སྟེ། རེ་ཞིག་བྱིས་པའི་གྲོགས་ལས་བྱོལ་ནས་ ལུས་འདུ་འཛིས་དབེན་པ་དང་སེམས་རྣམ་གཡེང་གིས་དབེན་པས་སྒྱུ་མ་ལྟ་བུ་དང་དཔའ་བར་འགྲོ་བ་ལ་སོགས་པའི་ ཏིང་ངེ་འཛིན་དང་དེས་བསྐྱེད་པའི་ཆོ་འཕྲུལ་རྣམ་པ་གསུམ་བསྒྲུབས་ཏེ་ནུས་པ་ཐོབ་པ་ན་འདི་ཐམས་ཅད་བྱང་ཆུབ་ལ་ གདོད་ཀ ྱི ས་དགོད་པར་བྱ་ལ། ད་ལྟ་ནི་འདི་དག་གིས་ཀྱང་བདག་གི་དོན་མི་བྱེད་ལ་བདག་གིས་ཀྱང་འདི་དག་ལ་ཕན་ པར་མི་ནུས་སོ་ཞེས་ཤེས་པས་གཅིག་པུར་བསམ་གཏན་བསྒྲུབ་པར་བྱའོ། ། བོད་ཡུལ་འདི་ན་ནི་བྱིས་པའི་མཚན་ཉིད་འདི་དག་ལས་ཀུན་ནམ། ཕལ་ཆེར་དང་ལྡན་པའི་མཁས་པ་དང༌། གྲུབ་ ཐོབ་དང༌། ཞིག་པོ་དང༌། དམ་པར་ཁས་འཆེ་ཞིང་གྲགས་པ་ཡང་ཡོད་པར་དོགས་སོ། །གལ་ཏེ་བྱིས་པ་འགའ་ཞིག་སྟེས་ དབང་གིས་འགྲོགས་དགོས་བྱུང་བའམ་དབེན་པར་བདག་གི་གན་དུ་འོངས་པ་ན་དེ་ལ་གཏམ་བདེན་པ་དང་གསོང་པོ་ ཡིན་ལ། དེའི་ཡིད་དང་ཡང་མི་འགལ་བ་ཁ་གསག་དང་གཅམ་བུ་ཡང་མ་ཡིན་པ་ཧ་ཅང་མི་མང་བ་ཙམ་གྱི ས་མགུ་བར་ བྱས་ཏེ་མ་འདྲིས་ཆེས་པས་དེ་བདག་ལ་བརྙས་སོ་ཞེས་ཁྲོ་བར་ཡང་མི་འགྱུར་ལ། འདྲིས་ཆེས་པས་བདག་གི་ཚོད་ ལོངས་པར་རློམ་ཏེ་བདག་གི་དགེ་བ་ལ་བར་དུ་གཅོད་པ་ཡང་མ་ཡིན་པ་ཐ་མལ་པ་བར་མ་ཙམ་ལ་གནས་པར་བྱའི་ཧ་ ཅང་མ་བསྟེན་པས་མ་འདྲིས་ཆེས་པ་དང་ཧ་ཅང་བསྟེན་པས་འདྲིས་ཆེས་བ་དང༌། ཅི་འདོད་ལོངས་ཤིག་ཅེས་ཟེར་བ་ ན་ཧ་ཅང་བསླངས་པ་དང་དང་པོར་བསྟེན་ཆེས་ལ་ཕྱི ས་མ་བསྟེན་ཆེས་པ་སོགས་ནི་འཇིག་རྟེན་ན་ཤིན་ཏུ་འཁོན་ག ྱི ་རྒྱུ་ ཡིན་པས་སྤང་བར་བྱ་ལ། སོ་སྐྱེའི་སྤྱོད་པ་ཅན་གྱི་པཎ ྜི ་ཏ་ལ་སོགས་ལས་ཆོས་ཀ ྱི་ཚིག་དོན་ལེན་དགོས་པའམ། གྲོང་ན་ཆོས་ཀ ྱི ་དོན་དུ་ བསོད་སྙོམས་ཙམ་ལེན་པ་ན་ཡང་བུང་བ་ནི་མེ་ཏོག་ལ་ཡང་མ་གནོད་ཡུན་རིང་ཆེས་པ་ཡང་མ་ཡིན་པར་སྦྲང་རྩི་ཚིམ་ པར་བླངས་ཏེ་ཆགས་པ་མེད་པར་འཕུར་ཏེ་འགྲོ་བ་ལྟར་ཕ་རོལ་ལ་མི་གནོད་ཅིང་བདག་གི་དོན་གྲུབ་པ་དུས་རིང་པོ་ ཡང་མ་ཡིན་ལ། ཞེན་པ་མེད་པར་འཇུག་པར་བྱ་ཞིང༌། ཇོ་བོའི་སློབ་མ་རྣལ་འབྱོར་པ་ཕྱག་ཁྲི་མཆོག་ཁོ་བོ་མཚམས་ ཆེན་པོ་བག ྱི ་གསུང་ནས་སུ་ལ་ཡང་ངོ་མཁྱེན་པའི་ཚུལ་མི་མཛད་པར་བཞུགས་པ་ལྟར་འདྲིས་མ་འདྲིས་དང་བར་མར་ འཛིན་པའི་རྟོག་པ་ཐམས་ཅད་ཚར་བཅད་དེ་སེམས་རྩེ་གཅིག་ཏུ་བསྡུ་པ་ཁོ་ནས་དུས་འདའ་བར་བྱའོ། །

ཡང་དག་པར་ན་གང་མཐོང་བ་ཐམས་ཅད་ཀྱང་སྔོན་མ་མཐོང་བ་མཐོང་བ་ཁོ་ན་ཡིན་ཏེ། ལི་ཙཱ་ཝི་དྲི་མ་མེད་པར་ གྲགས་པས་འཇམ་དཔལ་ལ་འོངས་པ་ལེགས་སོ། །སྔོན་མ་མཐོང་བ་མཐོང་ངོ༌། །འཇམ་དཔལ་ཀ ྱི ས་སྨྲས་པ། ཁ ྱི མ་ བདག དེ་དེ་བཞིན་ཏེ། སྔོན་མཐོང་བ་ཐམས་ཅད་ནི་ཕྱིས་མི་མཐོང་ངོ༌། །གང་མཐོང་བ་ཐམས་ཅད་ནི་སྔོན་མ་མཐོང་བ་ མཐོང་བའོ། །ཞེས་བཤད་པ་ལྟར་ཆོས་ཐམས་ཅད་ནི་སྐད་ཅིག་མ་ཁོ་ནར་ཟད་ལ། སྔ་མ་ཡང་གཞན་ཕ ྱི ་མ་ཡང་གཞན་ ལ་སྔ་མ་མཐོང་བའི་ཤེས་པ་ཡང་གཞན་ཕྱི ་མ་མཐོང་བའི་ཤེས་པ་ཡང་གཞན་ཏེ་ཆོས་ཐམས་ཅད་སོ་མར་ཤེས་ན་སྔར་ འདྲིས་པ་ལ་སོགས་པ་འདས་པ་ལ་ཞེན་པ་ཐམས་ཅད་འཇིག་པར་འགྱུར་རོ། ། འདིར། བུང་བས་མེ་ཏོག་སྦྲང་ར ྩི་བཞིན། །སོགས་ལ་དགེ་བའི་ལྷས། ཐམས་ཅད་དུ་སྦྲང་མ་སྤྱོད་པ་བཞིན་དུ་ ཆོས་དང་དོན་ནི་ཆོས་ཀ ྱི ་དོན་ཏེ་ལུང་གི་ཆོས་ལེགས་པར་བཤད་པའི་དོན་ཙམ་བླངས་ནས་ཞེས་འབྲུ་གཉེར་ལ། བི་ བྷཱུ་ཏིས། སྐལ་མི་མཉམ་པར་དེ་མི་འདོད། །ཅེས་གཞུང་བཏོན་ནས། གལ་ཏེ་འཕགས་པའི་རྗེས་སུ་འབྲངས་ན་དེའི་ཚེ་ བྱིས་པ་དེ་མི་འདོད་དེ་སྤྱོད་པ་མི་མཐུན་པས་སོ། །ཞེས་དང༌། བུང་བས་མེ་ཏོག་སོགས་ལ་གྲོང་དུ་རྒྱུ་ན་ཆོས་ཀ ྱི ་དོན་ ཙམ་དུ་ཆོས་གོས་དང་བསོད་སྙོམས་བླངས་ཏེ། ཞེས་འབྲུ་གཉེར་ཏོ། །ས་བཟང་པས་ནི། དེས་ཀྱང་བདག་དོན་མ་བྱས་ ལ། །བདག་ཀྱང་དེ་དོན་མི་འགྱུར་བས། །ཞེས་པ་རྒྱ་དཔེ་དང་འགྲེལ་པ་ན་མེད་ལ་དེའི་ཚབ་ཏུ། བདེ་ཞིང་ཉོན་མོངས་ མེད་ཡིད་ཀྱིས། །གཅིག་པུ་དབེན་པར་གནས་པར་བྱ། །ཞེས་པ་ཡོད་དོ་ཟེར་ཡང༌། རྒྱ་འགྲེལ་དག་ན་དེ་གཉི་གའི་འབྲུ་ མི་སྣང་ལ། སྤྱོད་འཇུག་འགྱུར་སྔ་ཕྱི་ཀུན་ནི་སྔ་མ་ཉིད་སྣང་བའི་ཕྱིར་རྒྱ་དཔེ་ཐ་དད་པར་ངེས་སོ། ། གཉིས་པ་རྙེད་སོགས་ལ་མ་ཆགས་པ་སྒྲུབ་པ་ནི། བདག་ནི་རྙེད་མང་བཀུར་སྟི་བྱས། ། བདག་ལ་མང་པོ་དགའ་བོ་ཞེས། ། དེ་འདྲའི་བསྙེམས་པ་འཆང་གྱུར་ན། ། ཤི་བའི་འོག་ཏུ་འཇིགས་པ་སྐྱེ།།  །། དེ་བས་རྣམ་པར་རྨོངས་པའི་ཡིད། ། གང་དང་གང་ལ་ཆགས་གྱུར་པ། ། དེ་དང་དེ་བསྡོངས་སྟོང་འགྱུར་དུ། ། སྡུག་བསྔལ་ཉིད་དུ་གྱུར་ཞིང་ལྡང༌།།  །། དེ་བས་མཁས་པས་ཆགས་མི་བྱ། ། 

ཆགས་པ་ལས་ནི་འཇིགས་པ་སྐྱེ། ། འདི་དག་རང་བཞིན་འདོད་འགྱུར་བར། ། བརྟན་པར་ག ྱིས་ཏེ་རབ་ཏུ་རྟོགས།།  །། རྙེད་པ་དག་ནི་མང་བྱུང་ཞིང༌། ། གྲགས་དང་སྙན་པ་བྱུང་གྱུར་ཀྱང༌། ། རྙེད་དང་གྲགས་པའི་ཚོགས་བཅས་ཏེ། ། གང་དུ་འདོང་བའི་གཏོལ་མེད་དོ།།  །། བདག་ལ་སྨོད་པ་གཞན་ཡོད་ན། ། བསྟོད་པས་བདག་དགར་ཅི་ཞིག་ཡོད། ། བདག་ལ་བསྟོད་པ་གཞན་ཡོད་ན། ། སྨད་པས་མི་དགར་ཅི་ཞིག་ཡོད།།  །། ཅེས་གསུངས་ཏེ། ཚིགས་བཅད་དང་པོས་རྙེད་སོགས་ཀ ྱི ས་ཕ ྱི ་མར་སྡུག་བསྔལ་སྐྱེད་པར་བསྟན། གཉིས་པས་རྙེད་ ཀྱང་ངོམས་པ་མེད་པར་བསྟན། གསུམ་པས་རྙེད་སོགས་མི་རྟག་པར་བསྟན། བཞི་པས་རྙེས་སོགས་བདག་གིས་རྗེས་ སུ་མི་འབྲང་བར་བསྟན། ལྔ་པས་བསྟོད་སྨད་ལ་ས ྙི ང་པོ་མེད་པར་བསྟན་པའོ། ། དེ་ཡང་འཇིག་རྟེན་ན་ཀུན་ནས་ཞེན་པའི་གནས་ནི་ཆོས་བརྒྱད་དེ། ཟས་ནོར་དང་ལོངས་སྤྱོད་གསར་དུ་ཐོབ་པ་ ནི་རྙེད་པའོ། །མ་ཐོབ་པ་ནི་མ་རྙེད་པའོ། །བདག་གི་ཡོན་ཏན་ག ྱི་ཁྱད་པར་བདེན་པའམ་བརྫུན་པ་ཡང་རུང་སྟེ་སྐྱེ་བོ་ གཞན་ག ྱི ས་སྒྲོག་ཅིང་དེ་གཅིག་ནས་གཅིག་ཏུ་བརྒྱུད་པས་མང་པོས་སྒྲོག་པ་ནི་གྲགས་པ་ཡིན་ལ། དེ་མེད་པའམ་ཡང་ ན་བདེན་མི་བདེན་གང་རུང་གི་སྐྱོན་གྱི་རྣམ་པ་གཅིག་ནས་གཅིག་ཏུ་གླེང་པ་ནི་མ་གྲགས་པའམ་གྲགས་པ་མ་ཡིན་ པའོ། །ལུས་སེམས་སིམ་པ་ཉམས་སུ་མྱོང་བ་དང་འདོད་པའི་དོན་གྲུབ་པ་ནི་བདེ་བའོ། །གདུང་བར་ཉམས་སུ་མྱོང་བ་ དང་འདོད་པའི་དོན་མ་གྲུབ་པ་ནི་སྡུག་བསྔལ་ལོ། །བདག་ཉིད་ལ་ཡོད་པའམ་མེད་པའི་ཡོན་ཏན་བདག་ལ་ལྡན་པར་ གཞན་ག ྱི ས་བརྗོད་པ་ནི་བསྟོད་པའོ། །བདེན་པའམ་མི་བདེན་པའི་སྐྱོན་ནས་བརྗོད་པ་ནི་སྨད་པ་སྟེ། ཆོས་བརྒྱད་པོ་ དེ་ལས་རྙེད་པ་དང༌། གྲགས་པ་དང༌། བདེ་བ་དང༌། བསྟོད་པ་བཞི་ནི་བདག་ཉིད་དང་བདག་ཉིད་ཀྱི་ཕྱོགས་ལ་བྱུང་ན་ དགའ་ཞིང་ཞེན་ལ་དེ་ལྟ་བུ་བྱུང་ན་ཅི་མ་རུང་སྙམ་དུ་སྨོན་པར་བྱེད་དོ། ། མ་རྙེད་པ་དང༌། གྲགས་པ་མ་ཡིན་པ་དང༌། སྡུག་བསྔལ་དང༌། སྨད་པ་སྟེ་བཞི་ནི་བདག་ཉིད་དང་བདག་ཉིད་ཀྱི་ ཕྱོགས་ལ་མི་འདོད་ཅིང་བྱུང་ན་ཡང་ཞེ་སྡང་ཞིང་འཁྲུག་པར་བྱེད་དོ། །

ེ་ལྟར་འདོད་པའི་ཆོས་བརྒྱད་ལ་བླང་དོར་དུ་ཀུན་ནས་ཞེན་པ་འདིས་ནི་སྡུག་བསྔལ་དང་ཉེས་པ་ཐམས་ཅད་ སྐྱེད་པར་བྱེད་དོ། །དེའི་ཕྱིར་བདག་ཉིད་རྣམ་ཐོས་ཀ ྱི་བུའི་ལོངས་སྤྱོད་ལྟ་བུའི་རྙེད་པ་ཐོབ་ཅིང་འབྱོར་ལ་སྐྱེ་བོ་ཐམས་ ཅད་ཀ ྱིས་ཚངས་པ་དང་བརྒྱ་བྱིན་ལྟར་བལྟ་བས་ཕྱག་དང་ལྡང་བ་དང་སྟན་མཐོན་པོ་སྟོབ་པའི་བཀུར་སྟི་བྱེད་ལ། སྙན་ པར་བསྟོད་པ་དང་དེ་འཛམ་གླིང་ཐམས་ཅད་དུ་རྒྱ་ཆེར་གྲགས་སུ་ཟིན་ཡང་དེ་རྣམས་ཀྱི་བདག་ལ་ཅི་བྱ་སྟེ། དེའི་ཚེ་ བདག་མཆོག་ཏུ་འཛིན་པའི་ང་རྒྱལ་དང་རྒྱུ་དེས་གཞན་ཁྱད་དུ་གསོད་པར་འགྱུར་ལ། དེས་སྐྱེ་བ་ཕ ྱི ་མར་ངན་སོང་དང་ དབུལ་པོ་དང་བྲན་ག ྱི ་ཁ ྱི མ་སོགས་སྨད་པའི་གནས་སུ་ང་རྒྱལ་གྱི ་མཐུས་སྐྱེ་ཞིང་གཞན་ཁྱད་དུ་བསད་པའི་རྒྱུ་ལས་སྐྱེ་ བོ་ཐམས་ཅད་ཀ ྱིས་བརྙས་ཤིང་དམད་པ་དང་ག་ཞའི་གནས་སུ་བྱེད་པར་འགྱུར་བའི་ཕྱི ར་དང༌། ཆོས་ཉིད་ཀྱི ས་འདོད་ པའི་ཡོན་ཏན་ག ྱིས་ནི་ལན་ཚཱའི་ཆུ་ལྟར་ངོམས་པ་མེད་དེ། རྒྱལ་པོ་ང་ལས་ནུ་ག ླིང་བཞི་དང༌། རྒྱལ་ཆེན་རིས་བཞི་པ་ དང༌། བརྒྱ་བྱིན་ག ྱི ་སྟན་ཕྱེད་ཀ ྱི ས་མ་ངོམས་པ་དང༌། རི་བོ་གསེར་དུ་གྱུར་ན་ཡང༌། །གཅིག་གི་ནོར་དུའང་མི་ཆོག་སྟེ། །ཞེས་པ་ལྟར། རྙེད་བཀུར་ཇི་ཙམ་འཕེལ་བ་དེ་ཙམ་བརྒྱ་སྟོང་དུ་བསྒྱུར་བའི་སྲེད་ཞེན་དང་དེས་འབྲས་བུ་སྡུག་བསྔལ་ ཁོ་ན་འཕེལ་བ་སྟེ། སྔོན་ཝ་སྐྱེས་གཅིག་གིས་གླང་པོ་ཆེའི་རོ་དང༌། མི་སྟོང་གི་རོ་རྙེད་པ་ན་ད་ལྟ་གཞོན་པའི་དུས་སྲ་བ་ ནས་ཟ་ལ་རྒས་ནས་རྙི་བ་རྣམས་བཟའ་བར་སེམས་ཏེ་གཞུ་རྒྱུད་ཟོས་པས་ཆད་དེ་གཞུ་སྣ་ལ་ཕོག་ནས་ཤི་ཞིང༌། ལྷ་ རྣམས་ཀ ྱིས་ཚིགས་བཅད་སྨྲས་པར་ལུང་ལས་བཤད་པའི་ཕྱི ར། རྙེད་བཀུར་དེ་ལྟ་བུ་ཐོབ་ཀྱང་རྟག་པ་མ་ཡིན་ཏེ་རིང་ པོར་མི་ཐོགས་པར་དེ་དག་དོར་ཏེ་བདག་གི་རྣམ་པར་ཤེས་པ་གཅིག་པུར་ཕ་རོལ་ཏུ་འགྲོ་དགོས་པའི་ཕྱིར་དང༌། དེའི་ ཚེ་བདག་གི་རྙེད་བཀུར་དང་བསྟོད་གྲགས་དེ་དག་ནི་རྨི ་ལམ་ན་ནོར་བུ་རྙེད་པ་ལས་སད་པ་ལྟར་ཡིད་ཀྱི ་དྲན་ཡུལ་དུ་ གསལ་ཞིང་ད་ལྟ་མེད་པས་ཀྱེ་མ་ཞེས་སྡུག་བསྔལ་བ་སྐྱེད་ཀ ྱི་རྙེད་གྲགས་དེ་དག་གང་དུ་སོང་ཡང་མི་ཤེས་ན་བདག་ ཉིད་ཀྱི ་དབང་བྱར་ག་ལ་ཡོད་པའི་ཕྱི ར་རོ། ། ཁྱད་པར་བསྟོད་སྨད་ནི། སྒྲ་ཙམ་དང༌། མིང་ཚིག་དང༌། ཡི་གེའི་ཚོགས་པ་ཙམ་ཡིན་ལ། དེ་དག་གི་འབྲེལ་བ་ དང༌། བརྗོད་བྱ་རྗོད་བྱེད་ཀྱང་རང་བློས་སྒྲོ་བཏགས་པ་ཁོ་ནར་ཟད་པས། ཡང་དག་པར་ཆུ་སྒྲ་དང༌། རླུང་གི་སྒྲ་སོགས་ ལ་བསྟོད་སྨད་དུ་བཟུང་བ་ལྟ་བུ་ཁོ་ནའི་ཕྱི ར་དང༌། སྤ ྱིར་འཇིག་རྟེན་ནི་མཛའ་བ་དང༌། མི་མཛའ་བ་དང༌། བར་མར་ གནས་ལ། སྐྱེ་བོ་ཐམས་ཅད་ཀ ྱི ས་མག ྲིན་གཅིག་ཏུ་གཅིག་ཆར་བསྟོད་པའམ་སྨད་པ་ནི་མི་སྲིད་ལ། མཛའ་བ་ཁ་ཅིག་ གིས་བསྟོད་པ་དང༌། མི་མཛའ་བ་ཁ་ཅིག་གིས་སྨད་པ་ཙམ་ལ་དགའ་བ་དང་མི་དགའ་བ་ཅི་ཡང་བྱར་ཅི་ཡོད་དེ། བདག་ གི་ཕུང་པོ་ལྔ་དང་ཕ་རོལ་ག ྱི ་བསྟོད་སྨད་ཀ ྱི་སྒྲ་ཙམ་དེ་ལ་འབྲེལ་བ་ཅི་ཡང་མེད་པའི་ཕྱིར་དང༌། མཛའ་མི་མཛའ་བར་ མ་གསུམ་ཡང་རྐྱེན་ཅུང་ཟད་རེ་ལས་གནས་སྐབས་གཞན་དུ་འགྱུར་བའི་ཕྱི ར་དང༌། སྐྱེས་བུ་ཞིག་ན་བ་ན་ཁྱོད་ཀྱི ་ནད་ མེད་དོ་ཞེས་བསྟོད་པ་དང་ཁྱོད་ཀྱི ་ནད་ལྕིའོ་ཞེས་སྨོད་པ་གཉིས་ཀས་ཀྱང་ནད་འཕེལ་འགྲིབ་གང་ཡང་མེད་པ་ལྟར་ བསྟོད་སྨད་ཀ ྱི ས་བདག་ལ་ཕན་གནོད་ཅི་ཡང་མེད་པའི་ཕྱིར་དང༌། གཅིག་གིས་བདག་ལ་བསྟོད་པའི་ཚེ་དགའ་བར་ བྱེད་ན་དེའི་དུས་ཁོ་ན་ན་གཞན་བདག་ལ་སྨད་པ་དུ་མ་ཡོད་པས་དེ་དག་ལ་མི་དགའ་བ་སྐྱེད་པར་ཡང་རིགས་ཤིང༌། 

གཅིག་གིས་སྨད་པའི་ཚེ་མི་དགའ་བ་སྐྱེད་ན་དེའི་དུས་ཁོ་ན་ན་བདག་ལ་བསྟོད་མཁན་ཡང་དུ་མ་ཡོད་པས་དེ་དག་ ལ་དགའ་བར་ཡང་རིགས་ལ། དེ་ལྟར་ན་དགའ་མི་དགའ་གཉི་ག་གཅིག་ཆར་དུས་མཉམ་དུ་སྐྱེད་དགོས་པས་དེའི་ཚེ་ སེམས་ཁྱོད་ཇི་ལྟར་བྱ་ཞེས་རྣམ་པར་བརྟགས་པའོ། ། བཞི་པ་འདུ་འཛིའི་ཉེས་པ་ནི། སེམས་ཅན་མོས་པ་སྣ་ཚོགས་པ། ། རྒྱལ་བས་ཀྱང་ནི་མ་མགུ་ན། ། བདག་འདྲ་ངན་པས་སྨོས་ཅི་དགོས། ། དེ་བས་འཇིག་རྟེན་བསམ་པ་གཏོང༌།།  །། སེམས་ཅན་རྙེད་པ་མེད་ལ་སྨོད། ། རྙེད་པ་ཅན་ལ་འང་མི་སྙན་བརྗོད། ། རང་བཞིན་འགྲོགས་དཀའ་དེ་དག་གིས། ། དགའ་བ་ཇི་ལྟར་སྐྱེ་བར་འགྱུར།།  །། གང་ཕ ྱི ར་བྱིས་པ་རང་དོན་ནི། ། མེད་པར་དགའ་བ་མི་འབྱུང་བས། ། བྱིས་དང་བཤེས་ལ་དགའ་མེད་ཅེས། ། དེ་བཞིན་གཤེགས་པ་རྣམས་ཀྱིས་གསུངས།།  །། ཞེས་གསུངས་ཏེ། དང་པོས་སེམས་ཅན་མགུ་མི་ནུས་པར་བསྟན། གཉིས་པས་དེའི་རྒྱུ་མཚན་བརྗོད། གསུམ་པས་ ལུང་དང་སྦྱར་བའོ། ། དེ་ཡང་སེམས་ཅན་རྣམས་ནི་བསམ་པ་སྣ་ཚོགས་པས་མོས་པ་ཐ་དད་པ་བསམ་ག ྱིས་མི་ལང་བ་ཞིག་སྟེ། སྦྱར་ བའི་དུག་ནི་སྐྱེ་བོ་ཀུན་འཇིགས་པའི་གནས་ཡིན་མོད་ཀྱང་ཀླ་ཀློའི་ཡུལ་དག་ན་སྦྱར་བའི་དུག་འཆོས་ཤིང་འཚོང་ལ་ བྱིན་པས་འཚོ་བར་བྱེད་པ་མང་དུ་ཡོད་ལ། དེ་དག་ཉིད་ནི་དུག་ཇི་ཙམ་དུ་རྣོ་བ་ལ་ཡོན་ཏན་ག ྱི ་མཆོག་ཏུ་ལྟ་བར་བྱེད་ པ་དང༌། སྤ ྱིར་ཕ་མ་ལ་གུས་པ་འཇིག་རྟེན་ན་ཡ་རབས་ཀ ྱི ་ཆོས་ལུགས་ཀ ྱི་གཙོ་བོ་ཡིན་ཡང་སྟག་གཟིག་གི་ཡུལ་ན་ བུས་མ་བག་མར་ལེན་པ་དང༌། ཡང་བག་མ་གཞན་ལེན་ན་མ་བསད་པའི་མགོ་བུའི་མདུན་དུ་འདྲེན་ཞིང༌། ཤ་ཁྲག་ གཞན་དེའི་ཚེ་འདུས་པ་རྣམས་ཀྱི ་བྱ་ནར་བྱེད་པ་སོགས་ལ་རིགས་ཀྱི ་ཆོས་ལུགས་སུ་ཞེན་པ་སོགས་འཇིག་རྟེན་འདི་

ན་མི་སྲིད་པ་འགའ་ཡང་མེད་ཅིང༌། དེ་བཞིན་གཤེགས་པ་ཉི་མའི་དཀྱི ལ་འཁོར་ལྟ་བུའི་མདུན་རོལ་དུ་ཡང་སོལ་བའི་ དུམ་བུ་ལྟ་བུའི་མུ་སྟེགས་ཀ ྱི་སྟོན་པ་དྲུག་མཆོད་ཅིང་བཀུར་བ་དང༌། སྟོན་པ་དྲུག་ལ་སོགས་པས་དགེ་སྦྱོང་གཽ་ཏ་མ་ ནི་བྱས་པ་མི་གཟོ་བ་སྟེ་རབ་ཏུ་བྱུང་བས་རྒྱལ་པོ་ཟས་གཙང་མ་སྡུག་བསྔལ་བར་བྱས་སོ། །ཞེས་དང༌། འདི་ནི་སྒྱུ་མ་ སྟེ་བདེན་པའི་དངོས་པོ་མེད་དོ། །ཞེས་དང༌། འདིའི་སྒྱུ་མས་འཇིག་རྟེན་སླུས་སོ། །ཞེས་སོགས་ཀྱང་སྒྲོག་པར་བྱེད་ན་ བདག་ཅག་བྱིས་པའི་སྐྱེ་བོས་འདི་ཐམས་ཅད་ཅིག་ཆར་མགུ་བར་ལྟ་ག་ལ་ནུས། ཅུང་ཟད་མགུ་ནའང་ཡིད་བརྟན་དུ་མི་རུང་སྟེ། ཡང་དེ་མ་ཐག་ཁྲོ་བར་ཡང་འགྱུར་བའི་ཕྱིར། མགུ་བ་ཙམ་དེ་ཡུན་ རིན་དུ་རྟག་སྲི ད་ཀྱང་ས ྙི ང་པོ་འགའ་ཡང་མེད་དེ་ལྷའི་བུ་དང་བུ་མོའི་ཚོགས་པ་བཞིན་ནོ། ། ཡང་རྙེད་བཀུར་དང་མི་ལྡན་པ་ལ་ནི་སེམས་ཅན་རྣམས་བརྙས་པར་བྱེད་དེ། བསོད་ནམས་མ་བསགས་པ་དང་ མུ་ཏོ་བའོ། །ཞེས་སོགས་ཀ ྱིས་བརྙས་ཤིང་སྡང་བ་དང་ལྟར་མི་འདོད་པར་བྱེད་ལ། རྙེད་བཀུར་ག ྱི ས་འབྱོར་བ་དག་ལ་ ཡང་མིག་ཕྲ་བོ་ཞེས་སོགས་ཀ ྱི ས་སྨོད་དེ། བོད་ཀ ྱི ་ཞ་ལུ་པཎ ྜི ་ཏས། ཐམས་ཅད་མགུ་བའི་སྤྱོད་པ་ངས་མ་ཤེས། ། བདག་གི་སྤྱོད་ལམ་ཇི་ལྟར་བྱས་ན་ཡང༌། ། ངན་པའི་སྙད་མ་བཏགས་པ་མ་བྱུང་ངོ༌། ། ཞེས་པ་ལྟ་བུ་ཁོ་ན་ཡིན་ཏེ། དཔེར་ན། ཚེར་མ་དང༌། ཟྭ་ཚོད་ནི་རང་བཞིན་གྱི ས་འགྲོགས་པར་དཀའ་ཞིང་ཤིན་ཏུ་ཉེ་ན་ འཛུག་པར་གདོན་མི་ཟ་བ་བཞིན་དུ་བྱིས་པའི་གྲོགས་ཀྱང་དེ་ལྟ་བུ་ཡིན་ལ། བྱིས་པ་དེ་དག་གིས་བདག་ཉིད་ཀྱི ་དོན་ག ྱི་ མཆོག་ཚད་མེད་པ་ཡིན་ཡང༌། གནས་སྐབས་དོན་ཆུང་ངུར་མངོན་པ་བྱང་ཆུབ་ཏུ་སེམས་བསྐྱེད་པ་ལྟ་བུ་དང༌། རང་ ཉིད་ལ་གནོད་པ་ཆེན་པོའི་རྒྱུ་ཡིན་ཡང་འཕྲལ་ཡིད་དུ་འོང་བར་སྣང་བ་དཀོན་པའི་ཟས་ལ་དུག་སྦྱར་བ་ལྟ་བུ་ས ྡིག་པའི་ ལས་སོགས་རང་དོན་དུ་འགྱུར་བ་དང༌། མི་འགྱུར་བའི་དབྱེ་བའང་མི་ཤེས་པས་རང་ཕྱུག་པར་འདོད་ནས་གཞན་ནོར་ རྐུ་འཕྲོག་བྱེད་པ་དང༌། རང་ཚེ་རིང་བར་འདོད་ནས་རིམ་གྲོར་གཞན་གསོད་པ་སོགས་འབྲས་བུ་བདེ་བ་འདོད་ལ། དེའི་རྒྱུ་ཕྱིན་ཅི་ལོག་འབའ་ཞིག་སྒྲུབ་ཅིང་དོན་ཆེན་པོ་རྣམས་ལ་ནི་ཤིན་ཏུ་བརྙས་པས་འདོར་ཏེ་རྒྱུ་ཕྱིན་ཅི་ལོག་ གྲུབ་པ་ལ་རང་དོན་དུ་ཞེན་ནས་དེའི་གྲོགས་སུ་གྱུར་ན་དགའ་བར་བྱེད་ཀ ྱི་དེའི་གྲོགས་སུ་མ་གྱུར་ན་ཁྲོ་ཞིང་སྡང་བར་ བྱེད་པས་ན་བྱིས་པ་དང་བཤེས་པ་ལ་ནི་སྙི ང་པོ་འགའ་ཡང་མེད་དེ། སྤྱང་ཀི་དང༌། སྟག་གཟིག་དང༌། བ་ལང་དང༌། ར་ལུག་སོགས་མི་མཐུན་པའི་སྲོག་ཆགས་རྣམས་བསགས་ནས་མཛའ་བོར་བཟུང་སྟེ། བདག་ཉིད་དང་གནས་ཁང་ གཅིག་ཏུ་རྟག་པར་འདུག་ན་དེ་དག་གཅིག་ལ་གཅིག་འཚེ་བ་དང༌། བདག་ཉིད་ལ་ཡང་འཚེ་བས་བདེ་བའི་སྐབས་མི་ རྙེད་པ་བཞིན་ཏེ། ཟླ་བ་སྒྲོན་མར།

སོ་སོའི་སྐྱེ་བོ་རྣམས་ལ་མཛའ་བ་མེད། ། ཚུལ་དང་མཐུན་པའི་ཚིག་གིས་སྨྲས་གྱུར་ཀྱང༌། ། ཁྲོ་དང་ཞེ་སྡང་ཡིད་མི་ཆེས་པ་དག ། རབ་ཏུ་སྨྲ་སྟེ་འདི་ནི་བྱིས་པའི་ཆོས། ། དོན་དེ་རྣམ་པར་རིག་ནས་ཡིད་མི་རྟོན། །ཅེས་དང༌། བྱིས་པ་ཇི་ལྟར་ཡུན་རིང་ལེགས་བསྟེན་ཡང༌། ། དེ་དག་ཕྱིར་ཞིང་མི་མཛའ་དགྲར་འགྱུར་ཞེས། ། བྱིས་པའི་ངོ་བོ་ཉིད་ཀྱི་རྒྱུས་ཤེས་ནས། ། མཁས་པ་བྱིས་པ་དག་དང་བསྟེན་མི་བྱེད། །ཅེས་དང༌། དེ་དག་བདག་ལ་གནོད་སེམས་ལྡན་པའོ་ཞེས། ། མཁས་པ་བྱིས་པ་རྣམས་དང་རྩོད་མི་བྱེད། ། བསྟི་བསྟང་བྱས་ཏེ་བྱིས་པ་ཡོངས་སུ་སྤོང༌། ། ཞེས་སོགས་རྒྱ་ཆེར་གསུངས་པའི་ཕྱི ར་རོ། །འདིར་དོགས་པ་འདི་ཡོད་དེ། བྱིས་པ་རང་དོན་མེད་པར་ནི། །ཞེས་འཆད་ ན་བྱིས་པས་རང་དོན་གང་ཡིན་པ་ཤེས་སམ་ཞེས་པ་དང༌། ཡང་སྔོན་དུ། སེམས་ཅན་མགུ་བྱ་མ་གཏོགས་པ། །སོགས་ ཀ ྱིས་སེམས་ཅན་མགུ་བ་ཁོ་ན་བསྒྲུབ་བྱར་བསྟན་པ་དང༌། འདིར་སེམས་ཅན་མགུ་མི་ནུས་པར་བསྟན་པ་འགལ་ལོ་ སྙམ་པའོ། ། སྐྱོན་དེ་དག་ནི་མེད་དེ། བྱིས་པས་རང་དོན་ཡང་དག་པར་མི་ཤེས་ཀྱང་དོན་མ་ཡིན་པ་ལ་བྱིས་པ་ཉིད་རང་དོན་ དུ་འཛིན་པའི་ཆ་ནས་དེ་སྐད་དུ་བརྗོད་ལ། འཕྲལ་དུ་སེམས་ཅན་དེ་ཉིད་མགུ་བའམ། མ་མགུ་བའམ། ཕན་གནོད་གང་ དུ་འཛིན་ཡང་རུང་སྟེ། ཡུལ་དེ་ལ་ཕན་བདེ་ཁོ་ན་སྒྲུབ་ལ་ནམ་ཞིག་ན་ནི་ཡུལ་དེས་ཀྱང་ཕན་པར་གོ་བར་འགྱུར་ལ། དེས་མ་གོ་ཡང་གཞན་ལ་ཕན་བདེར་གྱུར་པ་ཁོ་ནས་བྱང་ཆུབ་སེམས་དཔའ་ལ་ཆོག་པའི་ཕྱིར། ཕན་བདེ་སྒྲུབ་པ་ལ་ གཞན་མགུ་བར་བྱ་དགོས་པའི་མིང་གིས་བསྟན་པ་ཡིན་ལ། འདིར་ནི་ཕན་བདེར་མི་འགྱུར་བར་སྤྱོད་པ་མཚུངས་པར་འགྲོགས་པ་ལ་ས ྙི ང་པོ་མེད་པས་དེ་སྤང་དགོས་པར་ བསྟན་པ་སྟེ། དཔེར་ན། གདོལ་བ་ཞིག་གསོད་པའི་བྱ་བ་ལས་ལྡོག་ནུས་པར་ཤེས་ན་དེ་དང་མཛའ་བོར་བྱས་ཏེ་བག་ ཕབ་ནས་ཁད་ཀ ྱི ས་སྲོག་གཅོད་སྤོང་བར་འགོད་མོད་ཀྱང༌། དེ་དགེ་བ་ལ་སྦྱོར་མི་ནུས་པར་ཤེས་ན་དེ་དང་མཛའ་བོར་ བྱས་པ་ལ་ས ྙི ང་པོ་མེད་པས་དེ་དང་འགྲོགས་པ་སྤོང་བ་བཞིན་ནོ། །

ལྔ་པ་དབེན་པའི་ཡོན་ཏན་ནི། ནགས་ན་རི་དྭགས་བྱ་རྣམས་དང༌། ། ཤིང་རྣམས་མི་ སྙན་བརྗོད་མི་བྱེད། ། འགྲོགས་ན་བདེ་བ་དེ་དག་དང༌། ། ནམ་ཞིག་ལྷན་ཅིག་བདག་གནས་འགྱུར།།  །། ཕུག་གམ་ལྷ་ཁང་སྟོང་པའམ། ། ལྗོན་ཤིང་དྲུང་དུ་གནས་བཅས་ཏེ། ། ནམ་ཞིག་རྒྱབ་ཏུ་མི་ལྟ་ཞིང༌། ། ཆགས་པ་མེད་པར་འགྱུར་ཞིག་གུ།  །། ས་ཕྱོགས་བདག་གིར་བཟུང་མེད་པ། ། རང་བཞིན་གྱིས་ནི་ཡངས་རྣམས་སུ། ། རང་དབང་སྤྱོད་ཅིང་ཆགས་མེད་པར། ། ནམ་ཞིག་བདག་ནི་གནས་པར་འགྱུར།།  །། ལྷུང་བཟེད་ལ་སོགས་ཉི་ཚེ་དང༌། ། ཀུན་ལ་མི་མཁོའི་གོས་འཆང་ཞིང༌། ། ལུས་འདི་སྦ་བ་མ་བྱས་ ཀྱང༌། ། འཇིགས་མེད་གནས་པར་ནམ་ཞིག་འགྱུར།།  །། དུར་ཁྲོད་སོང་ནས་གཞན་དག་གི ། རུས་གོང་དག་དང་བདག་གིས་ལུས། ། འཇིག་པའི་ཆོས་ཅན་དག་ཏུ་ནི། ། ནམ་ཞིག་མགོ་སྙོམ་བྱེད་པར་འགྱུར།།  །། བདག་གི་ལུས་ནི་འདི་ཉིད་ ཀྱང༌། ། གང་གི་དྲི་ཡིས་ཝ་དག་ ཀྱང༌། ། དྲུང་དུ་ཉེར་འགྲོ་མི་འགྱུར་བ། །

ེ་ལྟ་བུར་ནི་འགྱུར་བར་འོང༌།།  །། ལུས་འདི་གཅིག་པུ་བྱུང་བ་ཡང༌། ། ལྷན་ཅིག་སྐྱེས་པའི་ཤ་རུས་དག ། ཞིག་སྟེ་སོ་སོར་འགྱེས་འགྱུར་ན། ། མཛའ་བ་གཞན་ལྟ་ཅི་ཞིག་སྨོས།།  །། སྐྱེ་ནའང་གཅིག་པུ་སྐྱེ་འགྱུར་ཞིང༌། ། འཆི་ནའང་དེ་ཉིད་གཅིག་འཆི་སྟེ། ། སྡུག་བསྔལ་སྐལ་གཞན་མི་ལེན་ན། ། གེགས་བྱེད་མཛའ་བས་ཅི་ཞིག་བྱ།།  །། ལམ་དག་ཏུ་ནི་ཞུགས་པ་རྣམས། ། ཇི་ལྟར་གནས་ནི་འཛིན་བྱེད་ལྟར། ། དེ་བཞིན་སྲིད་པའི་ལམ་ཞུགས་པ། ། སྐྱེ་བའི་གནས་ནི་ཡོངས་སུ་འཛིན།།  །། འཇིག་རྟེན་ཀུན་ནས་གདུང་བཞིན་དུ། ། ཇི་སྲི ད་སྐྱེས་བུ་བཞི་ཡིས་ནི། ། དེ་ལས་དེ་ནི་མ་བཏེག་པ། ། དེ་སྲིད་དུ་ནི་ནགས་སུ་སོང༌།།  །། བཤེས་མེད་འཁོན་པའང་མེད་བྱས་ནས། ། ལུས་འདི་གཅིག་པུ་དབེན་གནས་ཏེ། ། སྔ་ནས་ཤི་དང་འདྲར་བརྩི ས་ན། ། ཤི་ཡང་མྱ་ངན་བྱེད་པ་མེད།།  །། དྲུང་ན་འཁོད་པ་སུ་དག་ ཀྱང༌། ། མྱ་ངན་གནོད་པ་བྱེད་མེད་པས། ། འདི་ཡི་སངས་རྒྱས་རྗེས་དྲན་སོགས། །


སུས་ཀྱང་གཡེངས་པར་འགྱུར་བ་མེད།།  །། དེ་བས་ཤིན་ཏུ་མདངས་དགའ་བའི། ། ནགས་ཚལ་ཚེགས་ཆུང་བདེ་སྐྱིད་ཅིང༌། ། གཡེང་བ་ཐམས་ཅད་ཞི་བྱེད་པར། ། བདག་ཉིད་གཅིག་པུར་གནས་པར་བྱ།།  །། ཞེས་གསུངས་ཏེ། དང་པོས་གྲོགས་འགྲོགས་བདེ་བ་དང༌། དེ་ནས་གཉིས་ཀྱི ས་གནས་རང་དབང་ཐོབ་པ་དང༌། གཅིག་ གིས་ཡོ་བྱད་རྙེད་སྲུང་སླ་བ་དང༌། དུར་ཁྲོད་སོགས་ཚིགས་བཅད་ལྔས་རྐྱེན་ག ྱི ས་བརྩོན་འགྲུས་འཕྲལ་དུ་སྐྱེ་བ་དང༌། འཇིག་རྟེན་སོགས་ཚིགས་བཅད་བཞིས་མ་ཆགས་ཤིང་གཡེང་བ་མེད་པར་བསྟན་ཏོ། ། དེ་ཡང་གང་ན་ལྗོན་ཤིང་གི་ཚོགས་པ་ཡོད་པ་ལ་ནགས་ཚལ་ཞེས་བྱ་མོད་ཀྱང༌། རྒྱ་གར་ན་དགོན་པའི་གནས་ རྣམས་ནགས་ཀ ྱི ས་ཁྱབ་པ་ཤས་ཆེ་ཞིང་བཅོས་པ་དང་རང་བཞིན་གྱིས་གྲུབ་པའི་རི་ཆུང་ངུ་རེ་རེ་ཙམ་མ་གཏོགས་རི་ བོ་ཆེན་པོ་དག་ཉུང་བའི་ཕྱི ར། ནགས་ཞེས་གཙོ་ཆེ་བ་སྨོས་པར་ཟད་ཀ ྱི། ཤིང་ནགས་ཁོ་ན་ལ་ནི་མི་བཟུང་སྟེ་བོད་ལ་ སོགས་པ་མཐའ་འཁོབ་ཀ ྱི་ཡུལ་གྲུ་རྣམས་ན་རི་བོ་ཆེ་ཞིང་ལྷུན་སྟུག་པ་གངས་རི་དང༌། བྲག་དང༌། གཡའ་དང༌། རྫ་དང༌། སྤང་སོགས་ཤིང་དང་བཅས་པ་དང༌། མ་བཅས་པ་དང་ཆེས་མང་བས་དེ་ལྟ་བུའི་དགོན་པའི་གནས་ཐམས་ཅད་བསྡུ་ བའོ། ། དེ་དག་ན་ནི་སྐྱེ་བོའི་རྒྱུན་ལུགས་ཀྱིས་དབེན་པས་བྱ་དང༌། རི་དྭགས་དང༌། ལྗོན་ཤིང་ལ་སོགས་པ་གྲོགས་སུ་ ཟད་ལ། དེ་དག་ནི་ངོ་སྲུང་བ་མི་དགོས་ཤིང་སྨོད་པར་མི་བྱེད་པས་འགྲོགས་ན་བདེ་བའོ། ། ཅི་དེ་དག་ན་གཅན་གཟན་གཏུམ་པོ་དག་ཡོད་པས་དེ་དག་ནི་འགྲོགས་ན་བདེ་བ་མ་ཡིན་ནོ་སྙམ་ན། དེ་ལྟ་བུའང་ རེས་འགའ་ནི་སྲི ད་མོད་ཀ ྱི་རྣམ་པ་ཀུན་ཏུ་མ་ཡིན་པ་དང༌། བྱང་ཆུབ་སེམས་དཔའ་ནི་ལུས་སྲོག་ལ་ཆགས་པ་མེད་ ཅིང༌། སེམས་ཅན་ཐམས་ཅད་ཕ་མ་འདུ་ཤེས་པས་དེའི་དོན་དུ་དབེན་པར་འགྲོ་བའི་ཕྱིར། ཆགས་པ་དང༌། འཇིགས་པ་ མེད་ལ། སེམས་གཡོ་བར་མི་བྱེད་ན་ལུས་ཀ ྱི་གནས་སྐབས་ཅི་ཐོབ་ཀྱང་སྡུག་བསྔལ་མ་ཡིན་ཏེ། སྡུག་བསྔལ་ནི་ཚོར་ བ་ཡིན་ལ། དེ་ནི་ཤེས་པའི་ཆོས་ཡིན་གྱི་བེམ་པོ་ལ་མེད་དོ། ། དེ་དག་ཏུ་བྲག་གི་ཕུག་གམ་བྱ་སྐྱི བས་སོགས་དང་སྔོན་ཚངས་པ་ལ་སོགས་པའི་གཟུགས་བརྙན་བྱས་ཏེ་མཆོད་ པ་འཇིག་རྟེན་པའི་ལྷ་ཁང་ཡིན་པ་ལས་ཕྱིས་ཕྱོགས་དེ་སྐྱེ་བོས་དབེན་པས་སྟོང་པར་གྱུར་བའམ། ལྗོན་ཤིང་ཆེན་པོ་ལོ་ མའི་སྐྱིབས་ཆེ་ཞིང་གཡུར་ཟ་བས་ཆར་དང་ཉི་མའི་གདུང་བ་དང་རླུང་ལས་སྐྱོབ་པས་ཁང་བཟང་གི་མཆོག་ལྟ་བུ་ལ་ སོགས་པ་རྙེད་པར་སླ་ཞིང་འཆོས་པའི་སྡུག་བསྔལ་མེད་པ་སུས་ཀྱང་བདག་གིར་མ་བཟུང་བས་རྩོད་པ་མེད་པ་རྣམས་ སུ་ཅི་ལྟར་བདེ་བས་གནས་ཏེ་གཞན་དབང་གི་ཁོལ་པོ་མ་ཡིན་པས་རང་དབང་དུ་སྤྱོད་ལ། རྒྱབ་ལྟ་བུ་འདས་པ་དང༌། 

ེས་མཚོན་པ་མདུན་ལྟ་བུ་མ་འོངས་པ་སྟེ་ཚེ་འདིའི་བསམ་པ་ཅི་ལ་ཡང་མི་ལྟ་ཞིང་མི་སེམས་པའོ། ། ནང་པའི་རབ་བྱུང་ལ་ལྷུང་བཟེད་དང༌། དཀའ་ཐུབ་པ་གཞན་ལ་སློང་ཕོར་ལ་སོགས་པར་བརྗོད་པའི་སྣོད་ངན་ངོན་ དང༌། སྐྱེ་བོ་རྣམས་ཆས་གོས་ངན་པ་ལ་ངོ་ཚ་བར་བྱེད་པས་དེ་དག་ལ་མི་མཁོ་བའི་ཕྱི ར་འཕྲོག་པར་མི་བྱེད་པའི་ཆོས་ གོས་སམ། ཇི་ལྟར་རྙེད་པ་ལ་སོགས་པ་གོས་ངན་ངོན་ཙམ་དང༌། རྩཱ་དང་ཤིང་འཇམ་པོ་ལ་སོགས་པའི་སྟན་གྱི ས་ཆོག་ ཤེས་ཤིང༌། ཉེ་བའི་གྲོང་དག་ནས་བསོད་སྙོམས་ཙམ་བླངས་པས་འཚོ་བའམ། ཡང་ན་རྙེད་པར་སླ་ལ་གཞན་ལ་རག་མ་ ལུས་པའི་མེ་ཏོག་དང་འབྲས་བུ་

དང༌། རྩ་བ་དང༌། ལོ་མ་དང༌། ས་རྡོ་བཞུན་པ་དང༌། ཆུ་གཙང་མ་སོགས་ཀ ྱིས་འཚོ་བ་ སྟེ། སྐྱེས་རབས་ལས། ཆོག་ཤེས་དེས་པའི་བདག་ཉིད་ཅན། ། འཚོ་བ་གང་ནའང་བཙལ་མི་དཀའ། ། རྩྭ་དང་ལོ་མ་ཆུ་ནི་གནས། ། གང་ནའང་མེད་པ་མ་ཡིན་ནོ། ། ཞེས་གསུངས་པ་ལྟར་སྤྱོད་ཅིང༌། སྤྱི ར་དུ་བསམ་གཏན་ག ྱི་སེམས་ཐོབ་པ་ན་ཁམ་ག ྱི ་ཟས་སྐོམ་ལ་སྲེད་པ་འགག་ཅིང་ ཏིང་ངེ་འཛིན་གྱི་དགའ་བ་དེ་ཉིད་ཟས་སུ་འགྱུར་བ་སྟེ། འཇིག་རྟེན་ན་ཁམ་ག ྱི ་ཟས་དང༌། ལས་ཀ ྱི་ཟས་དང༌། བསམ་པའི་ ཟས་དང༌། ཏིང་ངེ་འཛིན་གྱི་ཟས་ཏེ་རྣམ་པ་བཞི་ལས་ཏིང་ངེ་འཛིན་གྱི ་ཟས་ཁོ་ན་མཆོག་ཡིན་ལ། འཁོར་བ་པ་ཁམས་ གོང་གི་ལྷ་ཐམས་ཅད་ཀྱི ་ཟས་ཀྱང་འདིར་ཟད་ན་འཇིག་རྟེན་ལས་འདས་པའི་ཡེ་ཤེས་ཐོབ་པ་བསམ་གཏན་ག ྱི ་ཕ་རོལ་ ཏུ་ཕ ྱིན་པ་ལ་སྤྱོད་པའི་བྱང་ཆུབ་སེམས་དཔའ་ལྟ་ཅི་སྨོས་པའི་ཕྱི ར། ནང་པའི་རབ་བྱུང་གི་ལྷུང་བཟེད་དང༌། ཆོས་གོས་ཀྱང་གཞན་ག ྱི ་འཕྲོག་བྱ་མིན་ཏེ། སྤྱི ར་ཆོས་བཞིན་དུ་ཞེན་པ་ མེད་ན་གོས་ཀར་ཥ་པ་ཎ་འབུམ་ཕྲག་རི་བ་དང༌། ཁ་ཟས་རོ་བརྒྱ་པ་དང༌། ཁང་པ་བརྩེགས་པ་མིག་ལྔ་བརྒྱ་པ་སོགས་ ཀྱང་གནང་བའི་ཕྱིར་ལྷུང་བཟེད་དང་ཆོས་གོས་ལ་ངན་ངོན་ག ྱི ས་མ་ཁྱབ་མོད་ཀྱང་དེ་དག་ནི་གཙུག་ལག་ཁང་ཆེན་ པོ་སོགས་སུ་གནས་ཤིང་རྒྱལ་པོས་བླ་མར་བྱེད་པ་སོགས་ཀ ྱི་གནས་བརྟན་ཆེན་པོ་ལ་འབྱུང་བར་ཟད་ལ། འདིར་ནི་ དགོན་པ་བ་དང་སྦྱངས་པའི་ཡོན་ཏན་ཅན་ག ྱི་དབང་དུ་གཙོ་བོར་མཛད་ལ། སྤ ྱི ར་ཉན་ཐོས་ཀ ྱི་ལྷུང་བཟེད་ཀྱང་རིན་པོ་ཆེ་ལས་བྱས་པ་བཀག་ནས་ས་དང་ལྕགས་ཁོ་ན་ལས་བྱེད་ལ། རྒྱ་གར་ ན་དེ་གཉིས་རྒྱུ་ངན་པར་ལྟ་བའི་ཕྱི ར་དང༌། གོས་ངུར་སྨྲིག་ཀྱང་རྒྱ་གར་ན་ཁ་དོག་གི་ཐ་ཆད་དུ་ལྟ་ཞིང་བོར་བ་ཕྱགས་ བདར་ཁྲོད་པ་ནི་རོ་རས་ཡིན་པས་སྐྱུག་བྲོ་བས་མི་ལེན་ལ། དམན་པ་ཕྱགས་བདར་ཁྲོད་པ་ཡང་གཞན་ག ྱི ས་ཟླ་བ་ བཞིར་ལོངས་སྤྱད་པའི་གོས་ཡིན་པས་རྒྱ་གར་ན་མི་གྲ་མ་རྣམས་རྙིང་པ་དེ་ལྟ་བུ་མི་ལེན་ཞིང༌། ཉིན་རེ་བཞིན་ཡང་ རས་གསར་པ་ལ་ལོངས་སྤྱོད་པའི་ཕྱི ར་དང༌། སྤ ྱིར་ཐེག་ཆེན་གྱི ་འདུལ་བ་ལ་ཕ ྱི ར་རོལ་ཕྱགས་བདར་ག ྱི ་ཕུང་པོར

ོར་བའི་ལྷན་ཚལ་སྣ་ཚོགས་པ་བསྒྲིགས་པ་ལ་ཕྱགས་བདར་ཁྲོད་པར་བཤད་པས་དེ་ལྟ་བུ་སྐྱེ་བོ་རྣམས་ལ་ཕལ་ཆེར་ མི་མཁོ་བའི་ཕྱི ར་རོ། ། དེ་ལྟ་མོད་ཀ ྱི་དེང་སང་བོད་ཡུལ་ན་ནི་མི་རྣམས་འབྱོར་པ་ཉམས་ཤིང་དབུལ་བས་དེ་ལྟ་བུའི་གནས་སྐབས་ལས་ ཀྱང་འདས་པར་མཐོང་མོད་ཀྱང༌། རེ་ཞིག་འདིར་གཙོ་ཆེ་བའི་ཆ་ནས་བསྔགས་པར་མཛད་ཀྱི་ངེས་བཟུང་དུ་ཁྱབ་ མཐའ་བཅས་པ་ནི་མ་ཡིན་ནོ། །དབེན་པའི་གནས་དེ་ལྟ་བུ་ན་ནི་རང་ཉིད་གཅིག་པུར་ཟད་པའི་ཕྱི ར། གང་ལ་འཇིགས་པ་དང་ངོ་ཚ་བའི་ཡུལ་གཞན་མེད་པས་འཇིགས་པའམ། ངོ་ཚའི་གནས་སྲུང་བའི་ཕྱི ར། ལུས་ སྦ་བའི་སྤྱོད་ལམ་གྲོང་དུ་འཆོས་པ་ལྟ་བུ་ཡང་དགོས་པ་མ་ཡིན་ནོ། །དེ་ལྟར་གནས་སུའི་ཡང་མ་ཡིན་པ་རྣམས་སུ་ཟས་ གོས་གང་བྱུང་གིས་ཆོག་ཤེས་པས་གཡེང་བ་མེད་པར་གཅིག་པུར་སེམས་རྣལ་དུ་ཕེབས་པས་རང་དབང་དུ་གནས་ པ་ནི་བདེ་བའི་མཆོག་སྟེ། སྟོན་པ་ཉིད་ཀྱི ས་ཀྱང༌། རང་དབང་ཐམས་ཅད་བདེ་བ་སྟེ། ། གཞན་དབང་ཐམས་ཅད་སྡུག་བསྔལ་ཡིན། ། ཞེས་བཀའ་བསྩལ་བ་ལྟར། བདག་ཀྱང་གནས་དེ་ལྟ་བུར་ནམ་ཞིག་ན་སྤྱོད་པ་དེས་གནས་པར་འགྱུར་ཞིག་གུ་ཞེས་ ཤིན་ཏུ་སྨོན་པའི་ཚིག་སྟེ་སྐབས་སོ་སོར་སྦྱར་རོ། །དགོན་པའི་གནས་དེ་དག་ནི་དུར་ཁྲོད་དང་ཡང་མི་རིང་བ་ཡིན་ལ། གང་དུ་མི་རྣམས་ཀྱི ་རོ་འདོར་བའི་གནས་ནི་དུར་ཁྲོད་དུ་གྲགས་ལ། འདུལ་བ་ལས་ཀྱང༌། དགེ་སློང་གིས་དུར་ཁྲོད་དུ་ ཡང་ཡང་འགྲོ་ཞིང་སྒོམ་པར་གསུངས་ལ། དེར་སྐྱེས་པ་དང་བུད་མེད་དང་མཆོག་དམན་དུ་མ་ཤི་བའི་རོ་འཕྲལ་འཕྲལ་ དུ་འབྱུང་བའི་ཕྱིར། དེ་མཐོང་བའི་མི་རྟག་པའི་འདུ་ཤེས་དང༌། ལུས་མཛེས་ཤིང་བྱི་དོར་བྱས་པ་རྣམས་ཀྱང་གཅེར་ བུར་ཕྱུང་བ་ན་འཇིགས་སུ་རུང་བ་དང༌། མི་གཙང་བ་དང༌། བམ་པ་དང༌། སྔོས་པ་དང༌། རུལ་ཞིང་མྱགས་པ་དང༌། རུས་གོང་གི་བར་དུ་མཐོང་བས་མི་སྡུག་པའི་འདུ་ཤེས་དང༌། འདི་ལྟར་ལྷན་ཅིག་ཏུ་བྱུང་བའི་ཤ་རུས་ཀྱང་འགྱེས་ཤིང་ རུས་ཚིགས་རེ་ཡང་རྡུལ་ཕྲ་རབ་ཏུ་འཐོར་བ་འདི་ལྟ་ན་གྲོགས་ཙམ་གྱི་མཛའ་བ་ལྟ་ག་ལ་རྟག་ཅེས་འབྲལ་བའི་འདུ་ ཤེས་དང༌། རོའི་རྗེས་སུ་འབྲང་བའི་བུ་ལ་སོགས་པ་དག་མྱ་ངན་དང་ངུད་མོ་ཆེར་བྱེད་ཀྱང་ཤི་བ་པོའི་སེམས་དེ་ནི་ སུས་ཀྱང་མ་དམིགས་ལུས་དེ་ནི་དེ་ལྟར་དོར་བ་ན་མྱ་ངན་དེས་སུ་ལའང་མ་ཕན་ཏེ་སྔོན་ཡང་རང་གཅིག་པུར་སྐྱེས་ ཤིང་ཕྱི ས་ཀྱང་རང་ཉིད་གཅིག་པོར་ཤི་སྟེ་བདེ་སྡུག་ཐམས་ཅད་རང་ཉིད་གཅིག་པུས་མྱོང་གི་སུས་ཀྱང་སྐལ་བའི་ཤས་ མི་ལེན་ཞིང་བགོ་བཤའ་བྱར་མེད་པར་ཤེས་པས་གྲོགས་ལ་མ་ཆགས་པའི་འདུ་ཤེས་དང༌། མགྲོན་པོ་རྣམས་ལམ་དུ་ ཞུགས་པ་ན་ཞག་སའི་གནས་སྔ་མ་སྔ་མ་འདོར་ཞིང་ཕྱི ་མ་ཕ ྱི་མ་འཛིན་པ་ལྟར་ཁམས་གསུམ་ཐམས་ཅད་དུ་རྒྱུ་བའི་ སེམས་ཅན་རྣམས་ཀྱང་སྐྱེ་བའི་གནས་ཡང་ཡང་དུ་འཛིན་པས་བདག་གཞན་ཐམས་ཅད་ཀྱང་མགྲོན་པོ་ཙམ་དང་སྐྱེ་ གནས་ཐམས་ཅད་ཀྱང་ཞག་མལ་ཙམ་དུ་འདུ་ཤེས་པ་རྣམས་ངང་གི་སྐྱེའོ། །

ེས་ན་ལུས་སྙི ང་པོ་མེད་པ་དང༌། ཚེ་ངེས་པ་མེད་པ་དང༌། འཆི་བའི་རྐྱེན་མང་བ་བསམས་ན་སྔོན་མ་ཤི་བ་ཁ་ རྗེ་ཆེ་ལ། ད་ལྟ་མི་འཆི་བའི་ངེས་པའང་མེད་ན་རྣམ་པར་གཡེང་བ་གཞན་བྱར་ཅི་ཁོམ་སྟེ། ད་ནི་ཕྱི་མའི་དོན་སྒྲུབ་པ་ རན་པས་མི་ཆོག་འཕ ྱི ས་པར་ཡང་ཟད་པས་བརྩོན་པ་ཆེན་པོ་སྐྱེད་པའི་དུས་ཡིན་གྱི་བདག་མི་འདོད་བཞིན་བློ་བུར་དུ་ ཤི་ནས་ཤུལ་ན་གནས་པ་དག་གིས་བདག་གི་རོ་ཁྱོགས་ཀྱི ས་དུར་ཁྲོད་དུ་མ་ཁྱེར་བ་དེའི་སྔ་རོལ་ཏུ་ད་ལྟ་ནས་བདག་ ཉིད་ཀྱི ས་དཀའ་ཐུབ་ཀ ྱི ་ནགས་སུ་ཕ ྱི ན་ནས་བརྩོན་པ་ཆེན་པོ་བརྩམ་དགོས་སོ་ཞེས་རང་གིས་རང་ལ་ནན་ཏན་གྱི ས་ འདོམས་པའོ། ། ཅི་ནགས་སུ་འཆི་བ་དེ་མི་འབྱུང་ངམ་ཞེ་ན། གང་དུ་ཕ ྱིན་ཡང་འཆི་བས་མི་ཚུགས་པའི། ། ས་ཕྱོགས་དེ་ནི་གང་ནའང་ཡོད་མིན་ཏེ། ། ནམ་མཁའ་ལ་མེད་རྒྱ་མཚོའི་གཏིང་ན་འང་མེད། ། རི་བོ་དག་གི་ཕུག་ཏུ་ཞུགས་ནའང་མེད། ། ཅེས་གསུངས་པ་ལྟར། འཆི་བ་ནི་གར་ཡང་འབྱུང་མོད་ཀྱང་འཆི་ཚུལ་ལ་ཁྱད་པར་ཆེ་སྟེ། གྲོང་ལ་སོགས་པར་ཤི་ན་ གཉེན་གྱི ་མྱ་ངན་བྱེད་དགྲ་རྣམས་དགའ་བའི་ཅ་ཅོ་འདོན། འཆི་བ་པོ་ཡང་ཉེ་དུ་མྱ་ངན་ཅན་མཐོང་བས་ཆགས་ཤིང་ སྡུག་བསྔལ། དགེ་བའི་དམིགས་པ་བརྗེད་ཅིང་མི་དྲན་སྡུག་བསྔལ་དང་མྱ་ངན་གྱི་ངང་དུ་འཆི་ལ། རྒྱུ་དེས་ངན་སོང་གི་ གནས་སུ་ཉིང་མཚམས་སྦྱོར་རོ། །དབེན་པར་ཤི་བ་ནི་དེ་ལྟ་བུ་མ་ཡིན་ཏེ་དགྲ་གཉེན་སུ་ཡང་མེད་པས་ཆགས་སྡང་གི་ ཡུལ་མེད། གཙུག་ཕུད་འདོར་བ་ནི་རྒྱ་གར་ན་ཉེ་དུའི་གྲལ་ནས་ཕྱུང་བའི་ཐ་ཚིག་ཡིན་ལ། ཤི་བ་དང་རབ་ཏུ་བྱུང་བ་ནི་ཁྱད་ པར་གང་ཡང་མེད་དོ་ཞེས་ཡང་ཡང་བྱུང་བའི་ཕྱིར། རབ་ཏུ་བྱུང་བ་ཉིད་ཀྱིས་ཉེ་དུའི་གྲལ་ནས་ཕྱུང་སྟེ་ཤི་བ་དང་འདྲ་ བར་བར ྩིས་ཟིན་པས་ན་མྱ་ངན་བྱེད་པ་མེད་ཅིང་རྗེས་སུ་དྲན་པ་དྲུག་ལ་སོགས་པ་དགེ་བའི་དམིགས་པ་ལ་གཡེང་བ་ མེད་པར་བརྟན་ཅིང་རྩེ་གཅིག་པའི་ངང་ནས་འཆི་བར་འགྱུར་ལ། རྒྱུ་དེས་སངས་རྒྱས་ཀྱི་ཞིང་དག་པ་རྣམས་སུ་པདྨའི་ སྦུབས་ལས་སྐྱེ་བའི་ལུས་ཁྱད་པར་ཅན་ཐོབ་ནས་སངས་རྒྱས་ལས་དངོས་སུ་ཆོས་ཉན་པ་འཐོབ་ཅིང༌། ཐ་ནའང་མཐོ་ རིས་ནས་མཐོ་རིས་སུ་འགྲོ་བར་བྱེད་པའི་ཕྱི ར་རོ། ། དེས་ན་རྣམ་པར་གཡེང་བ་ཐམས་ཅད་དོར་ཏེ་སྐྱེ་བའི་རྒྱུན་ལུགས་ཀྱིས་དབེན་པར་ཆོག་ཤེས་ཤིང༌། རྩེ་གཅིག་ པས་དུས་འདའ་བ་བོད་ཀ ྱི་ཡུལ་གྲུ་འདིར་ཡང་སྣུབས་ནམ་མཁའི་སྙི ང་པོ་དང༌། རྦ་ཡེ་ཤེས་དབང་པོ་དང༌། རྣལ་འབྱོར་ ག ྱི་དབང་ཕྱུག་མི་ལ་དང༌། རྨོག་ལྕོག་པ་དང༌། སྐྱེར་སྒང་པ་ལ་སོགས་པ་བསམ་གཏན་ག ྱི་དེད་དཔོན་ཆེན་པོ་རྣམས་ ཀ ྱིས་ཇི་ལྟར་བསྒྲུབས་པ་ལྟར་རྣལ་འབྱོར་དུ་བྱ་ལ།

གཙོ་བོར་གནས་ལོངས་སྤྱོད་སོགས་གང་བྱུང་གིས་ཆོག་ཤེས་པ་ཁོ་ན་མཆོག་ཡིན་ཏེ། སྐྱེས་རབས་ལས། མང་དུ་ཐོས་ལ་ང་རྒྱལ་མེད། ། དཀའ་ཐུབ་ཅན་ལ་གཏོང་བར་ལྡན། ། དབེན་པར་གནས་ལ་ཆོག་ཤེས་པ། ། འདི་རྣམས་རྒྱན་གྱི་རྒྱན་ཡིན་ནོ། །ཞེས་དང༌། བཤེས་སྤྲི ང་ལས། ནོར་རྣམས་ཀུན་ག ྱི ་ནང་ན་ཆོག་ཤེས་པ། ། རབ་མཆོག་ལགས་པར་ལྷ་མིའི་སྟོན་པས་གསུངས། ། ཀུན་ཏུ་ཆོག་ཤེས་མཛོད་ཅིག་ཆོག་མཁྱེན་ན། ། ནོར་མི་བདོག་ཀྱང་ཡང་དག་འབྱོར་བ་ལགས། །ཞེས་དང༌། ཆོག་ཤེས་བདེ་སྤྱོད་གང་ཡིན་པ། ། དབང་པོས་ཀྱང་ནི་དེ་རྙེད་དཀའ། ། ཞེས་འཆད་པར་འགྱུར་བའི་ཕྱི ར་རོ། ། འདིར་དོགས་པའི་གནས་འདི་ཡོད་དེ། ཤེས་ཕྱི ན་ག ྱི ་མདོ་ལས། སེམས་དབེན་པ་གཙོ་བོར་གསུངས་པ་མ་ཡིན་ ནམ། འདི་ནི་ལུས་ངག་གི་དབེན་པར་ཟད་དོ་ཞེ་ན། དེ་ནི་ཉན་རང་ལུས་ངག་གི་དབེན་པ་ལ་དགའ་བས་ཐེག་ཆེན་གྱི་ ལས་དང་པོ་བ་རྣམས་དེ་ལས་ལྡོག་པའི་ཕྱིར། སེམས་རང་དོན་ཡིད་བྱེད་ཀ ྱི ་བློས་དབེན་ན་གར་བསྡད་ཀྱང་དབེན་པ་ ཡིན་གྱི། དེ་མེད་པར་ལུས་ངག་དབེན་པ་ཙམ་ལ་ནི་སྙི ང་པོ་མེད་དོ་ཞེས་སྟོན་པའི་ཕྱི ར། གང་ཞིག་དཔག་ཚད་ལྔ་བརྒྱ་ཡོད་པའི་རི་ཡི་སུལ། ། སྦྲུལ་ག ྱི ་གང་བར་ལོ་མང་བྱེ་བར་གནས་བྱེད་ཀྱང༌། ། དབེན་པ་འདི་མི་ཤེས་པའི་བྱང་ཆུབ་སེམས་དཔའ་དེ། ། ལྷག་པའི་ང་རྒྱལ་རྙེད་ནས་འདྲེ་བར་གནས་པ་ཡིན། །ཞེས་དང༌། གང་ཞིག་གྲོང་ངམ་འོན་ཏེ་དགོན་པར་གནས་ཀྱང་རུང༌། ། ཐེག་པ་གཉིས་ཀྱི་སེམས་བྲལ་བྱང་ཆུབ་མཆོག་དེས་ན། །

འདི་ནི་འགྲོ་དོན་ཞུགས་པ་རྣམས་ཀ ྱི་དབེན་པ་སྟེ། །ཞེས་དང༌། རྟག་ཏུ་གྲོང་དང་ཡུལ་འཁོར་གྲོང་རྡལ་གནས་བྱེད་ཅིང༌། ། སེམས་ཅན་སྨི ན་བྱེད་བྱང་ཆུབ་བརྩོན་པ་མ་གཏོགས་པར། ། འདི་ན་དགྲ་བཅོམ་རང་རྒྱལ་འདོད་པ་གཞན་མི་སྐྱེད། ། འདི་ནི་བདེ་བར་གཤེགས་པའི་སྲས་ཀ ྱི་དབེན་པར་གསུངས། ། ཞེས་བྱང་ཆུབ་ཀྱི་སེམས་དང་མ་བྲལ་བ་ལ་སེམས་ཀྱི་དབེན་པར་གསུངས་ནས་དེ་བསྔགས་པའི་སྐབས་ཡིན་ལ། འདི་ ནི་སེམས་ཀྱི་དབེན་པ་དེ་དང་ལྡན་པས་དེ་བརྟན་ཞིང་འཕེལ་བའི་ཕྱི ར། གཞན་དོན་ཁོ་ནའི་ཆེད་དུ་གཞན་དོན་ག ྱི ་ནུས་ པ་སྒྲུབ་པའི་ཕྱིར་ལུས་ངག་གི་དབེན་པ་བསྟེན་པ་མཉན་པ་གྲུ་འཆོས་པ་ལྟ་བུ་ཡིན་ཏེ། ཟླ་བ་སྒྲོན་མར། གྲོང་དང་གྲོང་ཁྱེར་དག་ལ་དགའ་སྤོངས་ལ། ། རྟག་ཏུ་དབེན་པའི་ནགས་ཁྲོད་བསྟེན་པར་ག ྱི ས། ། བསེ་རུ་ལྟ་བུར་རྟག་ཏུ་གཅིག་པོར་བྱོས། ། རིང་པོར་མི་ཐོགས་ཏིང་ངེ་འཛིན་མཆོག་འཐོབ་འགྱུར། ། ཞེས་གསུངས་ཤིང༌། ཤེས་ཕྱིན་ཉིད་ལས་ཀྱང༌། ཤེས་རབ་ཀྱི ་ཕ་རོལ་ཏུ་ཕ ྱི ན་པ་སྒོམ་པར་འདོད་པས་དགོན་པར་ གནས་པར་བྱ་བས་མཐའི་གནས་ལ་བསྟེན་པར་བྱའོ། །ཞེས་གསུངས་པ་ལྟ་བུ་བཞིན་ནོ། ། དེ་ལྟར་འཇིག་རྟེན་སྤོང་བ་བཤད་ནས། གཉིས་པ་རྣམ་རྟོག་སྤང་ཚུལ་ལ་གཉིས། འདོད་པ་ལ་སྐྱོ་བ་སྐྱེད་པ་དང༌། དབེན་ པ་ལ་དགའ་བ་སྐྱེད་པའོ། །དང་པོ་ལ་གཉིས། འབྲས་བུ་འཇིགས་སུ་རུང་བར་བསྟན་པ། རང་བཞིན་མི་གཙང་བར་ བསྟན། སྒྲུབ་པའི་རྒྱུ་སྡུག་བསྔལ་ཆེ་བར་བསྟན་པ་སྟེ། གསུམ་ག ྱིས་ནང་སེམས་ཅན་ལ་ཆགས་པ་སྤང་བ་དང༌། ཚེགས་ ཆེན་པོས་སྒྲུབ་དགོས་པ་དང༌། སྡུག་བསྔལ་ག ྱི ་འབྱུང་ཁུངས་སུ་བསྟན་པ་སྟེ། གཉིས་ཀྱི ས་ཕ ྱི ་ཡོ་བྱད་ལ་ཆགས་པ་སྤང་ བ་དང༌། གཉི་གའི་ཉེས་དམིགས་ཐུན་མོང་དུ་བསྟན་པའོ། །དང་པོ་ནི། བསམ་པ་གཞན་ནི་ཀུན་བཏང་སྟེ། ། བདག་ལ་སེམས་པ་གཅིག་པུ་ཡིས། ། སེམས་ནི་མཉམ་པར་བཞག་ཕྱི ར་དང༌། །

དུལ་བར་བྱ་ཕ ྱི ར་བརྩོན་པར་བྱ།།  །། འཇིག་རྟེན་འདི་དང་ཕ་རོལ་ཏུའང༌། ། འདོད་པ་རྣམས་ནི་ཕུང་ཁྲོལ་སྐྱེད། ། འདིར་ནི་བསད་དང་བཅིང་དང་གཅོད། ། ཕ་རོལ་ཏུ་ནི་དམྱལ་སོགས་འགྲུབ།།  །།ཅེས་པ་དང༌། གཉིས་པ་རང་བཞིན་མི་གཙང་བར་བསྟན་པ་ལ་ཡང༌། དུར་ཁྲོད་ཀ ྱི ས་ཆོས་ཀ ྱི་མི་གཙང་བར་བསྟན་པ་དང༌། གསོན་པ་ ཉིད་ནའང་མི་གཙང་བར་བསྟན་པའོ། །དང་པོ་ལའང་གསུམ་ལས།  ཀེང་རུས་སུ་ལྟ་བ་ནི། ཕོ་ཉ་ཕོ་ཉ་མོ་ལས་སྔོན། ། གང་ཕ ྱི ར་དུ་མར་གསོལ་བཏབ་ཅིང༌། ། ས ྡི ག་པ་རྣམས་སམ་གྲགས་མིན་ལའང༌། ། གང་གི་དོན་དུ་མ་འཛེམས་པར།།  །། འཇིགས་པ་ལ་ཡང་བདག་ཞུགས་ཤིང༌། ། རྫས་ཀྱང་ཟད་པར་བྱས་གྱུར་ཏེ། ། གང་ལ་ཡོངས་སུ་འཁྱུད་པ་ན། ། མཆོག་ཏུ་དགའ་འགྱུར་དེ་དག་ཉིད།།  །། ཀེང་རུས་ཉིད་ཡིན་གཞན་མིན་ན། ། རང་དབང་དང་ནི་བདག་མིན་ལ། ། རབ་ཏུ་འདོད་ཅིང་ཡོངས་ཞེན་ནས། ། ཅི་ཕྱིར་མྱ་ངན་འདས་མི་འགྲོ།  །།ཞེས་པ་དང༌།  བྱ་གཅན་ག ྱི་ཁ་ཟས་སུ་ལྟ་བ་ནི། །

གང་ཞིག་དང་པོ་འབད་དེ་བཏེག ། དྲངས་ཀྱང་ངོ་ཚས་འོག་ཏུ་བལྟ། ། སྔོན་ནི་མཐོང་ངམ་མ་མཐོང་ཡང༌། ། གོས་ཀ ྱི ས་གདོང་ནི་གཡོགས་པར་གྱུར།།  །། ཁྱོད་ཉོན་མོངས་པའི་གདོང་དེ་ནི། ། ད་ལྟ་མངོན་སུམ་གྱུར་པ་བཞིན། ། བྱ་རྒོད་ཀ ྱི ས་བསལ་བྱས་མཐོང་ནས། ། ད་ལྟ་ཅི་ཕྱི ར་འབྱེར་བར་བྱེད།།  །། གཞན་རྣམས་མིག་གིས་བལྟ་ན་ཡང༌། ། གང་ཞིག་ཡོངས་སུ་བསྲུངས་གྱུར་པ། ། ཇི་སྲིད་དེ་ནི་དེ་ཟ་ན། ། སེར་སྣ་ཅན་ཁྱོད་ཅིས་མི་སྲུང༌།།  །། ཤ་ཡི་ཕུང་པོ་འདི་མཐོང་ནས། ། བྱ་རྒོད་དང་གཞན་ཟ་བྱེད་ན། ། གཞན་ག ྱི་ཟས་ལ་མེ་ཏོག་གི ། ཕྲེང་བ་ཙནྡན་རྒྱན་གྱི ས་མཆོད།།  །།ཅེས་པ་དང༌།  རོ་ལངས་ལྟ་བུར་ལྟ་བ་ནི། རུས་གོང་ཉིད་དུ་མཐོང་ནས་ནི། ། མི་འགུལ་ཡང་ནི་ཁྱོད་སྐྲག་ན། ། རོ་ལངས་གཞན་དུ་འགའ་ཡིས་ཀྱང༌། ། བསྐྱོད་པར་གྱུར་ན་ཅིས་མི་འཇིགས།།  །། གང་ལ་གཡོགས་ཀྱང་འདི་ཆགས་ན། །

དེ་མ་གཡོགས་ཚེ་ཅིས་མི་འདོར། ། དེ་ལ་དགོས་པ་མེད་ན་ནི། ། གཡོགས་པ་ལ་ནི་ཅི་ཕྱིར་འཁྱུད།།  །།ཅེས་པ་དང༌། གསོན་པ་ཉིད་ན་མི་གཙང་བར་བསྟན་པ་ལ་ཡང་གསུམ་ལས། དང་པོ་མི་གཙང་བ་ཐམས་ཅད་ཀྱི ་འབྱུང་གནས་ལུས་ ཡིན་པར་བསྟན་པ་ནི། ཟས་ནི་གཅིག་པུ་ཉིད་ལས་ནི། ། བཤང་དང་ཁ་ཆུ་འབྱུང་གྱུར་ན། ། དེ་ལས་བཤང་ལ་མི་དགའ་ཞིང༌། ། ཁ་ཆུ་ལ་ཁྱོད་ཅི་ཕྱི ར་དགའ།།  །། ཤིང་བལ་རེག་ན་འཇམ་པ་ཡི། ། སྔས་ལའང་དགའ་བར་མི་བྱེད་པར། ། དྲི་ང་འཛག་པ་མ་ཡིན་ཞེས། ། འདོད་ལྡན་མི་གཙ་ང་བ་ལ་རྨོངས།།  །། འདོད་ལྡན་ངན་པ་རྨོངས་པ་རྣམས། ། ཤིང་བལ་རེག་ན་འཇམ་པ་ལའང༌། ། ཉལ་པོ་བྱ་བར་མི་ནུས་ཞེས། ། དེ་ལ་ཁྲོ་བ་དག་ཏུ་བྱེད། ། གལ་ཏེ་མི་གཙང་ཆགས་མེད་ན། ། རུས་གཟེབ་རྒྱུས་པས་སྦྲེལ་བ་ལ། ། ཤ་ཡི་འདམ་གྱི ས་ཞལ་ཞལ་བྱས། ། གཞན་ཁྱོད་ཅི་ཕྱི ར་པང་དུ་འཁྱུད།།  །། ཁྱོད་ཉིད་མི་གཙང་མང་ཡོད་པ། ། དེ་ཉིད་ལ་ཁྱོད་བརྟན་སྤྱོད་ཅིང༌། །

མི་གཙང་རྐྱལ་བ་གཞན་དག་ལའང༌། ། མི་གཙང་བརྐམ་པས་འདོད་པར་བྱེད།།  །། བདག་ནི་ཤ་འདི་ལ་དགའ་ཞེས། ། རེག་དང་ལྟ་བར་འདོད་ན་ཀོ ། སེམས་མེད་པ་ཡི་རང་བཞིན་གྱི ། ། ཤ་ནི་ཁྱོད་ཀོ་ཅིས་མི་འདོད།།  །། འདོད་པའི་སེམས་གང་ཡིན་པ་དེ། ། རེག་དང་བལྟ་བར་མི་ནུས་ལ། ། གང་ཞིག་ནུས་དེ་ཤེས་པ་མིན། ། དོན་མེད་འཁྱུད་དེས་ཅི་ཞིག་བྱ།།  །། མི་གཙང་རང་བཞིན་གཞན་གྱི ་ལུས། ། མི་རྟོགས་ངོ་མཚར་མི་ཆེ་ཡི། ། རང་ཉིད་མི་གཙང་ཉིད་ཡིན་པར། ། རྟོགས་པར་མི་འགྱུར་ངོ་མཚར་ཆེ།།  །།ཞེས་པ་དང༌། དེ་རིགས་པས་སྒྲུབ་པ་ནི། སྤ ྲི ན་བྲལ་ཉི་ཟེར་གྱི ས་ཕྱེ་བའི། ། པདྨ་གཞོན་ནུ་སྤངས་ནས་ནི། ། མི་གཙང་ཞེན་པའི་སེམས་ཀྱིས་ནི། ། མི་གཙང་གཟེབ་ལ་ཅིའི་ཕྱིར་དགའ།།  །། ས་ཕྱོགས་མི་གཙང་གིས་གོས་པ། ། གལ་ཏེ་རེག་པར་མི་འདོད་ན། ། གང་ལས་དེ་ནི་བྱུང་བ་ཡི། ། ལུས་ལ་ཇི་ལྟར་ཁྱོད་རེག་འདོད།།  །།

གལ་ཏེ་མི་གཙང་ཆགས་མེད་ན། ། གཞན་ཁྱོད་ཅི་ཕྱི ར་པང་དུ་འཁྱུད།།  །། མི་གཙང་ལས་བྱུང་མི་གཙང་སྲི ན། ། ཆུང་ངུའང་ཁྱོད་འདོད་མི་བྱེད་ན། ། མི་གཙང་ཞིང་ལས་བྱུང་གྱུར་ཅིང༌། ། དེ་ཡི་ས་བོན་དེས་བསྐྱེད་པ། ། མི་གཙང་མང་གི་རང་བཞིན་ལུས། ། མི་གཙང་སྐྱེས་པའང་འདོད་པར་བྱེད།།  །། ཁྱོད་ནི་རང་ཉིད་མི་གཙང་ལ། ། སྨོད་མི་བྱེད་པར་མ་ཟད་ཀྱི ། ། མི་གཙང་ རྐྱལ་བ་མི་གཙང་ལ། ། བརྐམ་པས་གཞན་ཡང་འདོད་པར་བྱེད།།  །། ག་པུར་ལ་སོགས་ཡིད་འོང་དང༌། ། འབྲས་ཆན་དག་གམ་ཚོད་མའང་རུང༌། ། ཁར་བཅུག་ཕྱི ར་ཕྱུང་བོར་བ་ཡི། ། ས་ཡང་མི་གཙང་བཙོག་པར་འགྱུར།།  །། གལ་ཏེ་མི་གཙང་འདི་འདྲ་བ། ། མངོན་སུམ་གྱུར་ ཀྱང་ཐེ་ཚོམ་ན། ། དུར་ཁྲོད་དག་ཏུ་བོར་བའི་ལུས། ། མི་གཙང་གཞན་ཡང་བལྟ་བར་གྱིས།།  །། གང་ཞིག་པགས་པའི་ཁ་ཕྱེ་ན། ། འཇིགས་པ་ཆེན་པོ་སྐྱེ་འགྱུར་བ། ། ཤེས་ ཀྱང་ཇི་ལྟར་དེ་ཉིད་ལ། ། ཕྱིར་ཞིང་དགའ་བ་སྐྱེ་བར་འགྱུར།།  །།ཞེས་པ་དང༌།

གཞན་གྱི་རྒྱུས་གཞན་ལ་ཆགས་པར་མི་རིགས་པ་ནི། ལུས་ལ་བསྐུས་པའི་དྲི་དེ་ཡང༌། ། ཙནྡན་སོགས་ཡིན་གཞན་མིན་ན། ། གཞན་གྱི ་དྲི་དེས་གཞན་དག་ལ། ། ཅི་ཡི་ཕྱི ར་ན་ཆགས་པར་བྱེད།།  །། གལ་ཏེ་རང་བཞིན་དྲི་ང་བས། ། འདི་ལ་མ་ཆགས་ལེགས་མིན་ནམ། ། འཇིག་རྟེན་དོན་མེད་སྲེད་པ་དག ། ཅི་སྟེ་དེ་ལ་དྲི་ཞིམ་སྐུད།།  །། འོན་ཏེ་དྲི་ཞིམ་ཙནྡན་ན། ། ལུས་ལས་འདིར་ནི་ཅི་ཞིག་བྱུང༌། ། གཞན་གྱི ་དྲི་ཡིས་གཞན་དག་ལ། ། ཅི་ཡི་ཕྱི ར་ན་ཆགས་པར་བྱེད།།  །། གལ་ཏེ་སྐྲ་སེན་རིང་བ་དང༌། ། སོ་སྐྱ་དྲི་མར་བཅས་པ་དང༌། ། འདམ་གྱི ་དྲིས་བསྒོས་གཅེར་བུ་སྟེ། ། ལུས་ཀྱི་རང་བཞིན་འཇིགས་བཅས་ན།།  །། རང་ལ་གནོད་པའི་མཚོན་འདྲ་བ། ། དེ་འབད་ཅི་ཕྱི ར་བྱི་དོར་བྱེད། ། བདག་ལ་རྨོངས་པའི་འབད་པ་ཡིས། ། སྨྱོས་པས་ས་འདི་ཀུན་ཏུ་འཁྲུགས།།  །། རུས་གོང་འབའ་ཞིག་མཐོང་ནས་ནི། ། དུར་ཁྲོད་དུ་ནི་ཡིད་འབྱུང་ན། ། གཡོ་བའི་རུས་གོང་གིས་ ཁྱབ་པའི། །

གྲོང་གི་དུར་ཁྲོད་ལ་དགའ་འམ།།  །།ཞེས་པ་དང༌། གསུམ་པ་སྒྲུབ་པའི་རྒྱུ་སྡུག་བསྔལ་ཆེ་བར་བསྟན་པ་ནི། དེ་ལྟར་མི་གཙང་གྱུར་པ་དེའང༌། ། རིན་མེད་པར་ནི་མི་རྙེད་དོ། ། དེ་དོན་བསྒྲུབས་པས་ཤ་ཐང་དང༌། ། དམྱལ་ལ་སོགས་པའི་གནོད་པར་འགྱུར།།།།ཞེས་པ་དང༌། ཕྱིའི་ཡོ་བྱད་ལ་ཆགས་པ་སྤང་བ་ལ་ཡང༌།  ཚེགས་ཆེན་པོས་སྒྲུབ་དགོས་པ་ནི། བྱིས་པ་ནོར་སྤེལ་མི་ནུས་པས། ། དར་ལ་བབ་ན་འདི་ཅིས་བདེ། ། ནོར་གསོག་པ་ཡིས་ཚེ་གཏུགས་ནས། ། རྒས་ནས་འདོད་པས་ཅི་ཞིག་བྱ།།  །། འདོད་ལྡན་ངན་པ་ཁ་ཅིག་ནི། ། ཉིན་རངས་ལས་ཀྱི ས་ཡོངས་དུབ་སྟེ། ། ཁྱི མ་དུ་འོངས་ནས་ཆད་པའི་ལུས། ། རོ་དང་འདྲ་བར་ཉལ་བར་བྱེད།།  །། ཁ་ཅིག་བྱེས་བགྲོད་ཉོན་མོངས་དང༌། ། རིང་དུ་སོང་བའི་སྡུག་བསྔལ་ཅན། ། བུ་ སྨད་འདོད་བཞིན་བུ་ སྨད་རྣམས། ། ཁྱུད་ཁོར་ལོས་ ཀྱང་མཐོང་མི་འགྱུར།།  །། བདག་ལ་ཕན་འདོད་རྣམ་རྨོངས་པས། ། རང་དོན་ཉིད་དུ་བཙོངས་པ་ཡང༌། ། དེ་མ་ཐོབ་པར་དོན་མེད་པའི། །

གཞན་གྱི ་ལས་ཀྱི་རླུང་གིས་བདས།།  །། ལ་ལ་རང་གི་ལུས་བཙོངས་ཤིང༌། ། དབང་མེད་གཞན་གྱི ས་བཀོལ་གྱུར་ཏེ། ། ཆུང་མ་དག་ ཀྱང་བུ་བྱུང་ན། ། ཤིང་དྲུང་དགོན་པར་བབ་བབ་འབྱུང༌།།  །། འདོད་པས་བསླུས་པའི་གླེན་པ་དག ། འཚོ་འདོད་འཚོ་བར་བྱའོ་ཞེས། ། སྲོག་སྟོར་དོགས་བཞིན་གཡུལ་དུ་འཇུག ། ཁེ་ཕྱི ར་ བྲན་དུ་འགྲོ་བར་བྱེད།།  །། འདོད་ལྡན་ལ་ལ་ལུས་ ཀྱང་བཅད། ། ཁ་ཅིག་གསལ་ཤིང་རྩེ་ལ་བཙུགས། ། ཁ་ཅིག་མདུང་ཐུང་དག་གིས་བསྣུན། ། ཁ་ཅིག་བསྲེགས་པ་དག་ ཀྱང་སྣང༌།།  །།ཞེས་པ་དང༌།  སྡུག་བསྔལ་གྱི་འབྱུང་གནས་སུ་བསྟན་པ་ནི། བསགས་དང་བསྲུང་དང་བ རླག་པའི་གདུང་བ་ཡིས། ། ནོར་ནི་ཕུང་ཁྲོལ་མཐའ་ཡས་ཤེས་པར་བྱ། ནོར་ལ་ཆགས་པས་གཡེངས་པར་གྱུར་པ་རྣམས། ། སྲིད་པའི་སྔུག་བསྔལ་ལས་གྲོལ་སྐབས་མེད་དོ།།  །།ཞེས་པ་དང༌།  ཐུང་མོང་གི་ཉེས་དམིགས་བསྟན་པ་ནི། འདོད་ལྡན་རྣམས་ལ་དེ་ལ་སོགས། ། ཉེས་དམིགས་མང་ལ་མནོག་ཆུང་སྟེ། །

ཤིང་རྟ་འདྲེན་པའི་ཕྱུགས་དག་གིས། ། རྩྭ་ནི་ཁམ་འགའ་ཟོས་པ་བཞིན།།  །། ཕྱུགས་ཀྱིས་བསྒྲུབས་ནའང་མི་དཀོན་པའི། ། མནོག་ཆུང་གང་ཡིན་དེའི་དོན་དུ། ། དལ་འབྱོར་ཕུན་སུམ་རྙེད་དཀའ་འདི། ། ལས་ཀྱི ་མནར་བ་རྣམས་ཀྱི ས་བཅོམ།།  །། འདོད་པས་ངེས་པར་འཇིག་འགྱུར་ཞིང༌། ། དམྱལ་ལ་སོགས་པར་ལྟུང་བྱེད་པ། ། ཆེན་པོ་མིན་ཕྱི ར་དུས་ཀུན་ཏུ། ། དུབ་པའི་ཚེགས་བྱུང་གང་ཡིན་པ།།  །། དེ་ཡི་བྱེ་བའི་ཆ་ཙམ་གྱི ། ། ཚེགས་ཀྱིས་སངས་རྒྱས་ཉིད་འགྲུབ་ན། ། འདོད་ལྡན་བྱང་ཆུབ་སྤྱོད་པ་བས། ། སྡུག་བསྔལ་ཆེ་ལ་བྱང་ཆུབ་མེད།།  །། དམྱལ་སོགས་སྡུག་བསྔལ་བསམས་བྱས་ན། ། འདོད་པ་རྣམས་ལ་མཚོན་དང་ནི། ། དུག་དང་མེ་དང་གཡང་ས་དང༌། ། དགྲ་རྣམས་ཀྱི ས་ ཀྱང་དཔེར་མི་ཕོད།།  །།ཅེས་པ་དང༌། གཉིས་པ་དབེན་པ་ལ་དགའ་བ་སྐྱེད་པ་ལ་ཡང༌། དེ་ལྟར་འདོད་ལ་སྐྱོ་བྱས་ཏེ། ། དབེན་པ་ལ་ནི་དགའ་བ་སྐྱེད། །  ཅེས་པས་མདོར་བསྟན།

ྩོད་དང་ཉོན་མོངས་ཀྱི ས་སྟོང་པ། ། ཞི་བའི་ནགས་ཀྱི ་ནང་དག་ཏུ།།  །། སྐལ་ལྡན་ ཟླ་འོད་ཙནྡན་གྱིས་བསིལ་བའི། ། ཡངས་པའི་རྡོ་ལེབ་ཁང་བཟང་ཉམས་དགའ་བར། ། སྒྲ་མེད་ཞི་བའི་ནགས་ཀླུང་གཡོབ་པ་ཡིས། ། གཞན་ལ་ཕན་དོན་སེམས་ཤིང་འཆག་པར་བྱེད།།  །།  ཅེས་པས་རྒྱལ་པོ་ལས་བདེ་བ་ལྷག་པ་དང༌། ། ཁང་སྟོང་ཤིང་དྲུང་ཕུག་དག་ཏུ། ། གང་དུ་ཇི་སྲི ད་འདོད་གནས་ཤིང༌། ། ཡོངས་འཛིན་སྲུང་བའི་སྡུག་བསྔལ་སྤངས། ། ལྟོས་པ་མེད་པར་བག་ཡངས་སྤྱོད།།  །། རང་དབང་སྤྱོད་ཅིང་ཆགས་མེད་ལ། ། གང་དང་ཡང་ནི་འབྲེལ་མེད་པའི། ། ཆོག་ཤེས་བདེ་སྤྱོད་གང་ཡིན་པ། ། དབང་པོས་ ཀྱང་ནི་དེ་རྙེད་དཀའ།།  །།  ཞེས་པས་བརྒྱ་བྱིན་ལས་བདེ་བ་ལྷག་པར་བསྟན་པའོ། །དེ་ཡང་དབེན་པའི་ཡོན་ཏན་དེ་ལྟ་བུ་རིག་ནས་འཇིག་རྟེན་ པའི་བསམ་པ་ཐམས་ཅད་ལས་ལྡོག་སྟེ་བྱང་ཆུབ་སེམས་དཔའ་བདག་ཉིད་ཀྱི ས་སྔོན་ནས་བརྣགས་པའི་དོན་གཅིག་པུ་ སེམས་ཅན་ཐམས་ཅད་སྡུག་བསྔལ་ལས་སྒྲོལ་བའི་ཕྱིར། དེ་ནུས་པའི་རྫོགས་པའི་སངས་རྒྱས་སྒྲུབ་པ་ཁོ་ནའི་ཆེད་དུ་ ཆོས་ཐམས་ཅད་ཀྱི་རང་བཞིན་ཡོངས་སུ་ཤེས་པའི་ཏིང་ངེ་འཛིན་ལ་རྩེ་གཅིག་ཏུ་མཉམ་པར་བཞག་སྟེ། ཉོན་མོངས་པ་ མངོན་གྱུར་དང་ས་བོན་བག་ཉལ་དང་བཅས་པ་ལྡང་བ་མེད་པར་དུལ་ཞིང་གཞོམ་པའི་ཕྱི ར། རྩེ་གཅིག་ཏུ་བརྩོན་པར་ བྱའོ། ། ཅི། བསམ་པ་གཞན་ནི་ཀུན་བཏང་སྟེ། །ཞེས་འཇིག་རྟེན་པའི་བསམ་པ་བཏང་དགོས་རྒྱུ་དེ་གང་ཞེ་ན། སྤྱིར་ཚེ་ འདི་ལ་ཞེན་པ་སོགས་མཐའ་དག་ཡིན་མོད་ ཀྱང་ཁྲོ་བ་དང་རྣམ་པར་འཚེ་བ་སོགས་ནི་བཟོད་པའི་སྐབས་སུ་གཙོ་བོར

ལྡོག་ཟིན་ཅིང་ལེ་ལོ་རྣམས་ཀྱང་བརྩོན་འགྲུས་ཀ ྱི ་སྐབས་སུ་ལྡོག་ཟིན་ལ། གཙོ་བོར་ཁྲོ་བ་དང་རྣམ་འཚེ་དང་ང་རྒྱལ་ དང་ཕྲ་དོག་གི་གཉེན་པོ་ནི་འཆད་པར་འགྱུར་བའི་བདག་གཞན་མཉམ་པ་དང་བདག་གཞན་བརྗེ་བའི་བྱང་ཆུབ་ཀྱི་ སེམས་ཁོ་ན་ཡིན་པས་དེ་དག་ལྡོག་པ་ནི་སྐབས་འདིར་གཙོ་བོར་མི་འཆད་ལ། ནང་སེམས་ཅན་དང་ཕྱིའི་ཡོ་བྱད་ཀ ྱི་ འདོད་པ་ལ་སྲེད་པ་ནི་འདོད་ཁམས་སུ་འབྱུང་ཉེ་ཞིང་སྤང་དཀའ་བས་སྐབས་འདིར་ཀུན་ནས་བཏང་བྱའི་བསམ་པའི་ གཙོ་བོ་ནི་འདི་ཡིན་ནོ། ། འོ་ན་ནང་སེམས་ཅན་ལ་ཆགས་པ་ཚུལ་ཁྲིམས་ཀ ྱི ་སྐབས་དང༌། ཕ ྱིའི་ཡོ་བྱད་ལ་ཆགས་པ་སྦ ྱིན་པའི་སྐབས་ སུ་སྔར་ཟློག་ཟིན་པ་མ་ཡིན་ནམ་ཞེ་ན། སྤྱི་ཙམ་དུ་ཡིན་མོད་ཀྱང་བྱེ་བྲག་ཏུ་ཚངས་སྤྱོད་ལ་གནས་ཀྱང་བུད་མེད་ ལ་སོགས་པའི་གཟུགས་སྡུག་པའི་མཚན་མ་དང་གླུ་དང་རོལ་མོ་ལ་སོགས་པའི་སྒྲའི་མཚན་མ་དང་སྔོན་མྱོང་བ་ལ་ སོགས་པའི་རེག་པའི་མཚན་མ་ཅུང་ཟད་ཡིད་ལ་བྱེད་པ་ཡང་མ་དག་པའི་ཚངས་སྤྱོད་དུ་གསུངས་པས་ཡིད་བྱེད་དེ་ དག་ནི་ཚུལ་ཁྲིམས་ཙམ་པོས་ལྡོག་མི་ནུས་ཀྱི ་རྩེ་གཅིག་པའི་བསམ་གཏན་གྱི ས་ལྡོག་དགོས་ལ། སྦ ྱིན་པའི་ཆེད་དུ་ ལོངས་སྤྱོད་འཛིན་པ་ཡང་བསམ་གཏན་གྱི་སྐབས་སུ་གཡེང་བ་ཡིན་ལ། དེ་ནི་བསམ་གཏན་གྱི་མི་མཐུན་པའི་ཕྱོགས་ ཡིན་ལ། སྐབས་འདིར་ནི་ཟང་ཟིང་གི་གཏན་པ་མེད་པའི་མཆོད་སྦ ྱིན་ཆེས་མང་པོ་ལས་ཀྱང་ས ྙི ང་རྗེ་ཆེན་པོས་ཀུན་ནས་ བསླང་སྟེ། ཤེས་རབ་གྱི ་ཕ་རོལ་ཏུ་ཕ ྱིན་པའི་ངོ་བོ་ཉིད་ལ་མིག་འཛུམ་ཙམ་མཉམ་པར་བཞག་པ་ཡང་ཆེས་རྨད་དུ་བྱུང་ སྟེ། འདིའི་ཕན་ཡོན་ནི་སངས་རྒྱས་ཁོ་ནས་མཁྱེན་པར་ཟད་ལ། གཏན་པ་མེད་པའི་མཆོད་སྦ ྱིན་གཅིག་གིས་འདོད་ པའི་རྒྱལ་པོ་ས ྡི ག་ཏོ་ཅན་དང༌། མཆོད་སྦ ྱི ན་བརྒྱས་བརྒྱ་བྱིན་ག ྱི ་གོ་འཕང་དུ་ཟད་ལ། དེ་གཉིས་ཀྱང་ས ྙི ང་པོ་མེད་པའི་ ཕ ྱི ར་རོ། ། འདིར་དཀའ་འགྲེལ་ཆུང་ངུ་ལས་ནི། འདོད་པའི་རྣམ་རྟོག་སྤང་དཀའ་བས་དེ་སྤོང་བ་དངོས་སུ་སྟོན་ལ། དེ་སྤངས་ ན་ཁྲོ་བ་དང་རྣམ་པར་འཚེ་བའི་རྟོག་པ་ཚེགས་མེད་པར་ལྡོག་པར་དགོངས་ནས་དེ་གཉིས་སྤོང་བ་དངོས་སུ་མ་བརྗོད་ དོ་ཞེས་སྣང་ངོ༌། ། བདག་ལ་སེམས་པ་གཅིག་པུ་ཡིས། །ཞེས་པ་ཡང་རང་དོན་ཡིད་བྱེད་ཀ ྱི ་བློ་སྐྱེད་པར་འཁྲུལ་བར་མི་བྱ་ལ། རྒྱ་ བོད་ཀ ྱི ་འགྲེལ་པ་ཕལ་ཆེར་དུ་ཞི་གནས་ལ་མཉམ་པར་བཞག་ཅིང་ལྷག་མཐོང་གིས་ཉོན་མོངས་དུལ་བར་བྱ་ཞེས་སྣང་ ཡང་གང་ལ་མཉམ་པར་བཞག་བྱ་ནི་ལྷག་མཐོང་དེ་ཡིན་ལ། དེ་ལས་མི་གཡོ་བར་གནས་པ་ལ་ཞི་གནས་སུ་བརྗོད་ ཀ ྱི་སྔོན་དུ་ལྷག་མཐོང་དང་མ་འབྲེལ་བའི་ཞི་གནས་ལ་བཞག་པས་ཕྱི ས་ལྷག་མཐོང་སྐྱེ་བ་མ་ཡིན་ཏེ། དེ་ལྟ་ན་འཇིག་ རྟེན་པའི་སྙོམས་འཇུག་ཁོ་ན་བསྒོམས་པས་ལྷག་མཐོང་ཁྱད་པར་ཅན་སྐྱེ་བར་ཐལ་བའི་ཕྱི ར་རོ་ཞེས་པ་ནི་ཞར་བྱུང་གི་ དཔྱད་པའོ། ། ཅིའི་ཕྱི ར་འདོད་པ་ལས་བློ་ལྡོག་ཅེ་ན། ནང་སེམས་ཅན་དང༌། ཕྱིའི་ཡོ་བྱད་ལ་ཞེན་པའི་བློ་འདིས་ནི་ཚེ་འདིར་

ཡང་དེའི་དོན་དུ་ཕན་ཚུན་གཅིག་གིས་གཅིག་གསོད་པ་དང་བཙོན་དུ་འཆིང་བ་དང་ལུས་མཚོན་གྱི ས་གཅོད་ཅིང་རྨ་ འབྱིན་པ་སོགས་ཕུང་ཁྲོལ་མཐའ་ཡས་པ་སྐྱེད་ལ། འཇིག་རྟེན་ཕ་རོལ་ཏུ་ནི་དེའི་རྣམ་སྨི ན་ག ྱི ་འབྲས་བུ་དམྱལ་བ་ཆེན་ པོ་རྣམས་དང་ངན་འགྲོ་གཞན་དུ་ཡང་རྒྱུ་མཐུན་པའི་འབྲས་བུ་མི་བཟད་པ་མྱོང་བའི་ཕྱི ར་རོ། ། ཅི་འདོད་པའི་ཁམས་ཀྱི་བདེ་བའི་མཆོག་ནི་ཡུལ་ཡིད་དུ་འོང་བ་ལས་བྱུང་བའི་རེག་པའི་བདེ་བ་མ་ཡིན་ནམ་ཞེ་ ན། དེ་ནི་མི་གཙང་བ་ལ་གཙང་བར་འཛིན་པ་ཕྱིན་ཅི་ལོག་གི་བློ་གོམས་པར་ཟད་ཀ ྱི ་སྐྱེས་པ་དང་བུད་མེད་ཀྱི་ཡུལ་དེ་ དག་ནི་མི་གཙང་བ་ཐམས་ཅད་འདུས་པའི་ཕུང་པོ་དང་ཀེང་རུས་ཀྱི ་འཕྲུལ་འཁོར་ཁོ་ན་ཡིན་པའི་ཕྱིར། གཉེན་ནམ་ མཛའ་ན་མོར་བྱ་བའི་ཕྱི ར། ཕོ་ཉའམ་ཕོ་ཉ་མོ་ལས་བརྒྱུད་དེ། དེ་དང་ཕྲད་པའི་དོན་དུ་དཀའ་བ་དུ་མ་བྱས་ཤིང་ཡོ་བྱད་ ཀྱང་དེའི་ཆེད་དུ་ཟད་པར་བྱས་ནས་སྡིག་པ་དང་མི་སྙན་པ་གཉི་ག་ལ་མ་འཛེམས་པར་ཕྲད་ཅིང་ཞུགས་པས་དགའ་བ་ ཆེར་ཐོབ་པ་དེ་ཉིད་ཇི་ལྟར་སྒྱུ་མ་མཁན་གྱིས་ཀེང་རུས་ལས་བུད་མེད་དུ་སྤྲུལ་ཏེ་དེ་ལ་གཞན་ཞིག་གིས་འཁྱུད་ཅིང་ དགའ་བར་བཟུང་བ་ལས་མོད་ལ་སྒྱུ་མ་བཤིག་པ་ན་འཇིགས་སུ་རུང་བའི་ཀེང་རུས་ལ་འཁྱུད་པར་མཐོང་ནས་ལ་གོར་ དུ་ལངས་ཏེ་འབྲོས་པ་ལྟར་ཟད་དེ། སྒྱུ་མ་ཞིག་པ་ལྟར་སྐྱེས་པའམ་བུད་མེད་དེ་ཤི་བའི་ཚེ་ལུས་དུར་ཁྲོད་དུ་བོར་བ་དེ་ ལྟོས་ཤིག་དང་ཁྱོད་ཉིད་ཀྱིས་ཤེས་པར་འགྱུར་རོ། །སེམས་ཅན་འདི་དག་བདག་གམ་བདག་གི་བ་ལ་ཞེན་ཞིང་ཆགས་ པར་ནི་མཐོང་མོད་ཀྱང་གང་ལ་ཆགས་པའི་ཡུལ་བུད་མེད་ལྟ་བུ་འདི་ནི་བདག་ཀྱང་མ་ཡིན་ལ། བདག་ཉིད་དབང་བ་ ཡང་མ་ཡིན་ན་དེ་ལ་འདོད་ཅིང་ཞེན་ནས་ཐར་པ་མི་སྒྲུབ་པར་སྡོད་པ་འདི་ཅིའི་ཐ་ཚིག་ཅེས་སྣང་བའོ། ། དེ་ལྟ་མོད་ཀ ྱི་ཆགས་པས་གཟིར་བའི་སྐྱེས་པ་དག་ཆགས་ཡུལ་དེའི་གདོང་ལྟ་བར་འདོད་པས་སྟེང་དུ་གཏེག་ ཅིང་དྲངས་ཀྱང་དེ་ངོ་ཚ་བའམ་གཡོ་སྒྱུའི་བྱེ་བྲག་གིས་དེ་ཙམ་གྱི ས་འོག་ཏུ་ལྟ་ཞིང་འབྱོལ་བ་ལྟར་བྱེད་པ་དང༌། རྒྱ་གར་ན་ཡུལ་བཅོམ་བརླག་པ་རྣམས་རིགས་ཀྱི་བུད་མེད་ཀྱི ་གདོང་རྟག་ཏུ་སེང་རས་ཀྱིས་འགེབས་ཤིང་ ཡུལ་དབུས་ན་རྟག་ཏུ་དྲ་བས་འགེབས་པས་སྐྱེས་པས་བུད་མེད་ཀྱི་བཞིན་གསལ་བར་མི་མཐོང་བ་དེ་དག་གི་དབང་དུ་ བྱས་ནས་ཁྱོད་སྔོན་ནི་བུད་མེད་ཀྱི ་གདོང་ལྟ་བར་འདོད་ཀྱང་གཡོགས་པ་ལས་གཞན་དུ་ཚིམ་པར་མ་མཐོང་ལ། དེ་ ཙམ་གྱི ས་འདོད་པ་དག་ནི་ཚྭ་ཆུ་འཐུངས་པ་འདྲ་བའི་ཕྱི ར། མཐོང་བར་འདོད་པ་འཕེལ་བ་ཡིན་ན་ད་ལྟ་བུད་མེད་དེའི་ ལུས་དུར་ཁྲོད་དུ་བོར་བའི་ཚེ་བཞིན་ལ་གཡོགས་པ་མེད་པས་ཤིན་ཏུ་གསལ་བའི་སྐབས་འདི་དང་དེ་བས་ཀྱང་བྱ་ རྒོད་ཀ ྱིས་པགས་པ་དང་ཤས་གཡོགས་པ་ཡང་བཤུས་ཏེ་རུས་པ་འབའ་ཞིག་ཏུ་སྒྲེན་མོར་བྱས་པ་འདི་ལྟ་བར་རིགས་ ཀ ྱི་འཇིགས་པས་འབྲོས་པར་མི་རིགས་ཏེ། སྔོན་ཁྱོད་ཉིད་ཆེས་ཆགས་པའི་ལུས་དེ་འདི་ཁོ་ན་ཡིན་པའི་ཕྱི ར་དང༌། སྔོན་གཡོགས་པའི་ཚེ་དེ་ཙམ་དུ་ཆགས་ན་ཕྱི ས་མ་གཡོགས་པའི་སྐབས་འདིར་དེ་བས་ཆེས་ཆགས་པར་རིགས་ ལ། མ་གཡོགས་པའི་ལུས་འདི་ལ་མི་ཆགས་ན་ནི་སྔོན་གཡོགས་པའི་སྐབས་ལའང་ཆགས་པར་མི་རིགས་ཏེ་གང་ལ་ གཡོགས་པའི་ལུས་ནི་འདི་ཁོ་ན་ཡིན་ལ། གཡོགས་པའི་གོས་དེ་ཡང་ཆགས་བྱའི་ཡུལ་མ་ཡིན་པའི་ཕྱི ར་རོ། །སྔོན་ནི་ སྐྱེས་པ་གཞན་ག ྱིས་མིག་ཟུར་ཙམ་ལྟ་བ་ལ་ཡང་མིག་སེར་གྱི ས་ཁྲོ་ཞིང་ནན་གྱིས་བསྲུངས་པ་ཡིན་ལ། ད་ནི་བྱ་རྒོད་

དང་གཅན་གཟན་རྣམས་ཀ ྱིས་དེའི་མིག་འབྲུ་ཞིང་ལྕེ་འབྱིན་ལ། རྒྱུ་ལྟོ་དང་ནང་རོལ་ཐམས་ཅད་གཞིབ་ཅིང་རུས་པའི་ བར་དུ་ཧབ་ཐོབ་ཏུ་ཟ་ན་སེར་སྣ་ཅན་ཁྱོད་ཅིའི་ཕྱིར་འདི་མི་སྲུང༌། གལ་ཏེ་ཤི་བའི་རོ་ནི་བྱ་གཅན་གྱིས་ཟ་བ་འཇིག་རྟེན་ན་ཆོས་ཉིད་ཡིན་པས་མི་སྲུང་ངོ་ཞེ་ན། འོ་ན་སྔོན་ནི་ཁྱོད་ ཀ ྱིས་འདི་ལ་ཙནྡན་གྱི་བྱུག་པས་བསྐུ་ཞིང་མིག་སྨན་དང་སྨུག་ར ྩིའི་ཐིག་ལེ་འབྲི་ལ། མེ་ཏོག་དང་རིན་པོ་ཆེ་ལ་སོགས་ པའི་ཕྲེང་བས་བརྒྱན་ཞིང་གོས་སྲབ་མོ་ཁ་དོག་སྡུག་གུ་དག་གིས་གཡོགས་པས་མཆོད་པ་ཡིན་ལ། ད་ལྟ་ནི་འདི་བྱ་ གཅན་ག ྱི་ཟས་སུ་སྣང་ན་ཅི་ཁྱོད་གཞན་གྱི་ཁ་ཟས་ལ་དེ་ལྟར་དུ་མཆོད་པར་བྱེད་པའི་རྒྱུ་མཚན་ཅི་ཞེས་པའོ། ། སྔོན་ཆགས་པའི་གནས་ཡིན་ཡང་རོའི་གནས་སྐབས་སུ་འཇིགས་པར་ལྟ་བ་འཇིག་རྟེན་ག ྱི ་ལུགས་སོ་ཞེ་ན། འོ་ ན་འཇིག་རྟེན་ན་རོ་ལ་ཅུང་ཟད་སྐྲག་ཅིང་རོ་ལངས་ལ་ཤིན་ཏུ་སྐྲག་པ་ལྟར་འདི་སྔོན་གཡོ་ཞིང་བསྐྱོད་པ་དེའི་ཚེ་ཤིན་ཏུ་ སྐྲག་པར་རིགས་ཏེ་རོ་ལངས་ནི་འཁྲུལ་འཁོར་ག ྱི ་སྐྱེས་བུ་ལྟར་གདོན་ག ྱི་མཐུས་བསྐྱོད་པ་ཙམ་དུ་ཟད་ཀྱི ་གཡོ་སྒྱུ་ལ་ སོགས་པ་ཅན་མ་ཡིན་ལ། འདི་སྔོན་བསྐྱོད་པ་དེ་ཡི་ཚེ་ན་ཉོན་མོངས་པ་མཐའ་ཡས་པའི་མཛོད་ཡིན་ཞིང༌། གཡོ་སྒྱུ་ དང༌། ཕྲ་མ་དང༌། བརྫུན་དང༌། ཚིག་རྩུབ་ཐམས་ཅད་ཀྱི་འབྱུང་གནས་ཡིན་པའི་ཕྱི ར། རོ་ལངས་འབུམ་ལས་ཀྱང་འདི་ འཇིགས་སུ་རུང་བ་ཡིན་ནོ། །དེ་ལྟ་མོད་ཀ ྱི་ཆགས་པས་ཤིན་ཏུ་རྨོངས་པ་ཁྱོད་ནི་ཆགས་ཡུལ་སྐྱེས་པའམ་བུད་མེད་ དེའི་བཤང་ལམ་འཇིབ་པ་དང་བཤང་གཅི་ལ་ཤིན་ཏུ་ལྕེས་གཞིབ་པར་རིགས་ཏེ། དེའི་ཁ་དང་བཤང་ལམ་དག་ནི་ལུས་ གཅིག་གི་ཆ་ཤས་སུ་ཁྱད་མེད་ཅིང་བཤང་གཅི་དང་ཁ་ཆུ་ཡང་ཟས་གཅིག་ལས་མངོན་པར་སྐྱེད་པར་ཁྱད་མེད་ལ་ཁ་ དང་མཆུ་དང་ཁ་ཆུ་ལ་ཁྱོད་དེ་ཙམ་དུ་རོ་མྱང་བར་བྱེད་པའི་ཕྱི ར། གལ་ཏེ་བཤང་གཅི་ནི་མི་གཙང་ཞིང་དྲི་ང་བས་མ་འདོད་དོ་ཞེ་ན། སོ་ཡང་བཙོག་པའི་དྲི་མ་དང་ལྡན་ཞིང༌། ལྕེ་ནི་ བད་ཀན་ག ྱི ་ལྗན་ལྗིན་དྲི་ང་བས་རྟག་ཏུ་གཡོགས་པས་མི་གཙང་བ་ཡིན་ན། དེ་ཅིའི་ཕྱི ར་འདོད་དེ། ཁྱོད་མི་གཙང་བ་ མི་འདོད་པ་གལ་ཏེ་བདེན་ན་ལྷ་བ་སོབ་སོབ་པོ་རྣམས་ཁྲག་གིས་གང་ཞིང་རྐང་གི་ནང་ན་རྐང་མར་དང༌། སྦུབས་ལྗན་ ལྗིན་ག ྱིས་གང་བ་དེ་ལྟ་བུའི་རུས་པ་དབྱུག་པ་ལྟ་བུ་དང༌། ཟླུམ་པོ་དང༌། ལེབ་མོ་དང༌། སྲབ་མོ་དང༌། སྟུག་པོ་དང༌། ཆེ་ བ་དང༌། ཆུང་བ་སྣ་ཚོགས་པའི་དུམ་བུ་སུམ་བརྒྱ་དང་དྲུག་ཅུ་མིའི་དབྱིབས་སུ་བསྒྲིགས་པ་ལ་རྩ་རྒྱུས་ཀ ྱི་སྲད་བུས་ སྦྲེལ། ཕ ྱི ་རོལ་ཤ་སྣག་མའི་འདམ་གྱིས་ཞལ་བ་ལྟར་བྱུགས་ཤིང་མགོ་བོར་ཀླད་པ། རྒྱབ་ཏུ་གཞུངས་པ། ཁྲུང་ཁྲུང་གི་ ནང་དུ་སྣབས། རོ་སྟོད་དུ་ཁྲག་བར་དུ་མཁྲིས་པ་དང་བད་ཀན་ག ྱི ་ལྗན་ལྗིན། སྨད་དུ་བཤང་གཅི་བླུགས་ཤིང༌། གནས་ ཐམས་ཅད་དུ་ས ྲིན་བུའི་རིགས་བརྒྱད་ཁྲིས་མི་གཙང་བ་འབུས་གཞིགས་པ་ལྟར་ལོང་ལོང་པོར་བྱས་ཤིང༌། ཁྲག་དང༌། ཆུ་སེར་དང༌། རྣག་དང༌། ཞག་དང༌། རྡུལ་གྱི ས་ཀུན་ནས་ཁྱབ་པའི་ཕྱིར། པགས་པའི་སྐྱི ་ཤུན་ག ྱི ས་བཏུམས། བུ་ག་ རགས་པ་དགུ་དང་ཕྲ་བ་བ་སྤུའི་སྒོ་ཇི་སྙེད་པ་གཏོད་པ་ཐམས་ཅད་ནང་ནས་མི་གཙང་བའི་དྲི་ངད་ལྡན་པའི་རླུང་དང་ རླངས་པ་ཀུན་ནས་རྒྱུན་མི་འཆད་པར་འབྱུང་ཞིང་སྒོ་དགུ་པོ་ལས་རང་རང་གི་དྲི་མ་རྟག་ཏུ་འཛག་ཅིང་བ་སྤུ་ཐམས་ ཅད་ལས་རྔུལ་འབྱུང་བ། མགོ་ལ་སོགས་པའི་གནས་ཁ་ཅིག་ཏུ་ཕྱུགས་ཀྱི་སྤུ་ལྟ་བུ་ཁ་ཅིག་ཏུ་རིང་པོ་དང༌། ཁ་ཅིག་

ཏུ་ཐུང་ངུར་སྐྱེས་ཤིང་ཐམས་ཅད་ཀྱང་ས ྲིན་བུའི་སྤུ་ལྟ་བུའི་བ་སྤུས་ཁྱབ་པ་སྒྲེན་མོར་འགྲོ་ཞིང་འཕྱན་པ་མཐོང་ན་ འཇིགས་སུ་རུང་བའི་བློ་སྐྱེ་བ་འདི་ལྟ་བུ་དག་ཅིའི་ཕྱི ར་པང་དུ་འཁྱུད། ཁྱོད་ཉིད་ལུས་ཀྱང་འདི་ཁོ་ན་སྟེ་མི་གཙང་བ་ཐམས་ཅད་ཀྱི་འབྱུང་གནས་སུ་རང་གིས་མངོན་སུམ་དུ་མཐོང་ཡང་ དེས་མི་སྐྱོ་བར་སླར་མི་གཙང་བ་ཐམས་ཅད་གཅིག་ཏུ་བསྡུས་པའི་རྐྱལ་བ་གཞན་ལ་བརྐམ་ཞིང་ཆགས་པས་འདོད་པ་ འདི་ཅིའི་ཐ་ཚིག་ཅེས་དམད་པའོ། ། གལ་ཏེ་རེག་བྱ་འཇམ་པ་དང་སྙི་བ་ཙམ་འདི་ལ་དགའ་འོ་ཞེ་ན། འོ་ན་ཨརྫྷུན་ལ་སོགས་པའི་ཤིང་བལ་འཇམ་ཞིང་ འབོལ་བ་ལྔ་ལས་ཆགས་སུ་བཅགས་པའི་སྔས་དང༌། སྟན་འཇམ་པོས་དགའ་བར་རིགས་ཀྱང་འདི་ནི་འཇམ་མོད་ཀ ྱི་ འདིས་ཉལ་པོ་བྱ་མི་ནུས་སོ་ཞེས་ཁྲོ་བར་བྱེད་པས་ཁྱོད་ནི་བཤང་གཅིའི་ཕུང་པོ་འདི་ཁོ་ན་ལ་ཆགས་པར་ཟད་དོ། ། ཡང་ཤའི་རེག་བྱ་འཇམ་པ་འདོད་ཀ ྱི་ཤིང་བལ་གྱི ་འཇམ་པོ་མི་འདོད་དོ་ཞེ་ན། དེ་ལྟ་ན་ཤི་བའི་རོ་བསྔོས་པ་དང༌། བརྣགས་པ་དང༌། བམ་པ་རྣམས་ཀ ྱི་རེག་བྱ་ཡང་ཅིས་མི་འདོད་དེ། ཁྱོད་ནི་ཤའི་རེག་པ་འདོད་ན་ཤི་མ་ཤི་གང་གི་ཚེ་ ཡང་ཤ་ནི་སེམས་དང་བཅས་པ་མ་ཡིན་པར་སྔ་ཕྱི་མཚུངས་པའི་ཕྱི ར། ཡང་སེམས་དང་བཅས་པའི་ཤ་ལ་རེག་པར་འདོད་ཀ ྱི་སེམས་མེད་པའི་ཤ་ལ་མ་ཡིན་ནོ་ཞེ་ན། ཤ་ལ་ནི་ནམ་ཡང་ སེམས་ཡོད་པ་མི་སྲི ད་ལ། ཕ་རོལ་ག ྱི་སེམས་དེ་ནི་ནམ་ཡང་ཁྱོད་ཀྱིས་བལྟ་བ་དང་རེག་པར་མི་ནུས་ལ། གང་མིག་ གིས་མཐོང་ཞིང་ལུས་ཀྱིས་རེག་ཏུ་ཡོད་པ་དེ་ནི་ཕ་རོལ་པོའི་སེམས་དེ་མ་ཡིན་ན། ཁྱོད་ཀྱི་རེག་པའི་ཡུལ་དེ་སུ་ཞིག་ ཅེས་བརྟག་པའོ། ། དེ་ལྟ་མོད་ཀ ྱི ་གཞན་ག ྱི ་ལུས་ཀ ྱི་མི་གཙང་བ་མི་ཤེས་པ་སྲི ད་མོད་ཀྱང་རང་གི་ལུས་སྣབས་དང༌། ངར་སྣབས་ དང༌། སྐྱུགས་པ་དང༌། བླུགས་པ་དང༌། བཤང་གཅི་སོགས་ཡང་ཡང་དུ་རང་རང་གིས་མཐོང་བཞིན་པར་འབྱུང་བའི་ གནས་འདི་མི་གཙང་བར་མི་ཤེས་པ་ནི་ཤིན་ཏུ་དམད་པའི་གནས་ཏེ་ཨ་ཧོ་ཞེས་པ་ངོ་མཚར་གྱི་སྒྲ་ཡ་མཚན་པའི་རྨད་ དུ་བྱུང་བ་དང༌། ཤིན་ཏུ་དམད་པའི་གནས་ལ་ཁྲེལ་པ་སོགས་དུ་མ་ལ་འཇུག་པ་ལས་འདིར་ཁྲེལ་བའི་དོན་ཏོ། ། དེས་ན་ཉི་ཟེར་དྭངས་པས་ཕྱེ་བའི་པདྨ་གཞོན་ནུ་ཁ་དོག་རྒྱས་ཤིང་དྲི་བཟང་བ་སྤངས་ནས་གཞན་ག ྱི་ལུས་མི་ གཙང་བའི་ཕུང་པོ་ལ་ཇི་ལྟར་དགའ། བཤང་གཅི་དང་ངར་སྣབས་སོགས་ཅུང་ཟད་ལྷུང་བའི་ས་ཕྱོགས་ཀྱང་བཙོག་གོ་ ཞེས་སྐྱུག་བྲོ་ཞིང་སྣ་གོས་ཀ ྱིས་འགེབས་པར་བྱེད་ལ། གང་ལས་མི་གཙང་བ་དེ་འབྱུང་བའི་ལུས་ལ་རེག་ཅིང་ཞེན་པར་ བྱེད་པ་འདི་ལྟ་བུ་ཅི་ཞིག །ས་ཕྱོགས་མི་གཙང་བས་ཅུང་ཟད་གོས་པ་འདོར་བ་འདི་དང་མི་གཙང་བའི་ཁྲོད་ཀ ྱི ་ས ྲི ན་བུ་ ཆུང་ངུ་ལ་ཡང་ཁྱོད་སྐྱུག་བྲོ་བས་ལྟ་བར་མི་འདོད་པ་འདི་ལྟ་ན་གཞན་གྱི་ལུས་མི་གཙང་བའི་ཞིང༌། མའི་མངལ་བཙོག་ པ་ནས་སྐྱེས་ཤིང་ས་བོན་མི་གཙང་བ་ཁུ་ཁྲག་གི་ཐིགས་པ་ལས་བྱུང་ཞིང༌། མའི་ལྗན་ལྗིན་མི་གཙང་བས་བསྐྱེད་པ་ད་ ལྟ་མི་གཙང་བ་འབའ་ཞིག་འདུས་པའི་ལུས་མངོན་སུམ་དུའང་མི་གཙང་བ་འབྱུང་བཞིན་པ་འདི་ལ་འདོད་ཅིང་ཞེན་པར་ མི་རིགས་སོ་ཞེས་བསྟན་པ་སྟེ། དེ་ཡི་ས་བོན་དེས་བསྐྱེད་པ། །མི་གཙང་ལས་སྐྱེས་མི་གཙང་སྲིན། །ཞེས་སོགས་སུ

གཞུང་བཏོན་ན་མི་གཙང་ཞིང་ལས་སོགས་ཀ ྱི་གཞུང་གི་ནུས་པ་ཉམས་པར་འགྱུར་བས་ན། གལ་ཏེ་མི་གཙང་ཆགས་མེད་ན། ། གཞན་ཁྱོད་ཇི་ལྟར་པང་དུ་འཁྱུད། ། མི་གཙང་ལས་བྱུང་མི་གཙང་སྲི ན། ། ཆུང་ངུའང་ཁྱོད་འདོད་མི་བྱེད་ན། ། མི་གཙང་ཞིང་ལས་བྱུང་གྱུར་ཅིང༌། ། དེ་ཡི་ས་བོན་དེས་བསྐྱེད་པ། ། མི་གཙང་མང་གི་རང་བཞིན་ལུས། ། མི་གཙང་སྐྱེད་པའང་ཅི་ཕྱི ར་འདོད། ། ཅེས་གཞུང་འདོན་པར་བྱའོ། །རིགས་པ་གཞན་ཡང༌། ག་པུར་དང་ཙནྡན་ལ་སོགས་པ་དྲི་ཞིམ་པ་དང་འབྲས་ཆེན་ སོགས་རོ་བཟང་པོ་དག་ཀྱང་ཁར་བཅུག་ནས་བོར་ན་སྐྱུག་བྲོ་བས་དེའི་ས་ཡང་བཙོག་པར་ལྟ་ན་ལུས་མི་གཙང་བའི་ འབྱུང་གནས་ལ་ཅིའི་ཕྱི ར་ཆགས། འོན་ཏེ་ད་དུང་ཡིད་མི་ཆེས་ན་དུར་ཁྲོད་དུ་སོང་ལ་སྐྱེས་པ་དང་བུད་མེད་ཀྱི་ཚོགས་ ཤི་བའི་རོ་ལ་ལྟོས་ཤིག་དང༌། དང་པོར་པགས་པའི་ཁ་ཕྱེ་སྟེ་དབྲལ་བ་ཙམ་གྱི ས་ཀྱང་དམར་བ་དང་ཁྲག་དང་ཆུ་སེར་ འཛག་པ་སོགས་མཐོང་བས་འཇིགས་པ་སྐྱེ་ཞིང་དེ་ནས་ལུས་ཀྱི ་གནས་ཐམས་ཅད་ཀྱང་ལྟོས་ཤིག་དང༌། ལུས་ཀྱི ་རང་ བཞིན་བདག་ཉིད་ཀྱིས་ཤེས་པར་འགྱུར་རོ། ། གལ་ཏེ་དྲི་བྱུགས་ཤིང་རྒྱན་གྱི ས་བརྒྱན་པ་ལ་ཆགས་སོ་ཞེ་ན། དྲི་དེ་ནི་ཙནྡན་དང་ག་པུར་དང་ཨེ་ལ་ལ་སོགས་ པའི་ཡིན་གྱི་ལུས་དེའི་དྲི་མ་ཡིན་ལ་གཞན་ཙནྡན་དང་ག་པུར་སོགས་དྲི་ཞིམ་པ་རྒྱུ་མཚན་དུ་བྱས་ནས་གཞན་གྱི་ ལུས་དྲི་ང་བ་དེ་ལ་ཆགས་པར་རིགས་ན་མི་གཙང་བའི་ཕུང་པོ་ལ་ཡང་ག་པུར་ག ྱི ་ཆུས་གཏོར་ཏེ་ཆགས་པར་ཡང་ རིགས་ལ། གཡས་སུ་ག་པུར་གྱི ་གོང་བུ་བཞག་པ་དྲི་ཞིམ་པའི་རྒྱུ་མཚན་ལས་གཡོན་དུ་ཁ ྱིའི་རོ་རུལ་པ་བཞག་པ་ལ་ ཡང་ཆགས་པར་རིགས་སོ། ། དེས་ན་ནང་བཤང་གཅིའི་གོང་བུ་ལ་ཕ ྱི་དྲི་ཞིམ་པོས་བསྐུས་ཀྱང་དྲི་ཆུད་ཟོས་པར་ཟད་ཀ ྱི་བཤང་གཅིའི་རང་ བཞིན་གཞན་དུ་མི་འགྱུར་བས་དྲི་ལས་ཀྱང་ཆགས་པར་མི་རིགས་སོ། །དེ་བཞིན་དུ། ལུས་ལ་བརྒྱན་པའི་རྒྱན་དེ་ཡང༌། ། རིན་ཆེན་སོགས་ཡིན་གཞན་མིན་ན། ། གཞན་ག ྱི ས་མདོག་གིས་གཞན་དག་ལ། །

ཅི་ཡི་ཕྱི ར་ན་ཆགས་པར་བྱེད། ། ཅེས་ཀྱང་དགོངས་པ་སྟེ། གསེར་དང༌། བཻཌཱུརྱ་དང༌། མུ་ཏིག་ལ་སོགས་པའི་རིན་པོ་ཆེའི་རྒྱན་དང༌། མེ་ཏོག་གི་ཕྲེང་ བ་སོགས་ཀ ྱིས་བརྒྱན་པའང་ཆགས་བྱའི་གནས་མ་ཡིན་ཏེ། རིན་པོ་ཆེ་དེ་དག་ཁ་དོག་གསལ་བ་དང༌། མདངས་བཟང་ བའི་རྒྱུ་མཚན་གྱིས་ལུས་ལ་ཆགས་རིགས་ན་པདྨ་ཁ་དོག་ལེགས་པས་དེའི་འདམ་ལ་ཆགས་པར་བྱ་རིགས་པ་དང༌། སོལ་བའི་ཕུང་པོ་དང༌། མུ་ཏིག་གི་ཕྲེང་བ་ཁད་ཉེ་བར་བཞག་པ་ན་སོལ་བའི་ཕུང་པོ་དེ་ཆགས་པའི་གནས་སུ་འགྱུར་ བར་ཐལ་བའི་ཕྱི ར་རོ། ། དེ་ལྟར་ཁྲུས་དང༌། གོས་དང༌། དྲི་དང་རྒྱན་དང་བཅས་པའི་ཚེ་ཡང་དེ་ཙམ་དུ་ཟད་ལ། དེ་དག་མེད་པའི་ཚེ་ནི་སྐྲ་ མ་བཀྲུས་པས་ཟིང་ཟིང་པོ་དང༌། སེན་མོ་རིང་ཞིང་མདོག་མི་ལེགས་པ་དང༌། སོ་དྲི་མ་སེར་སྔོན་ག ྱི ས་གཡོགས་པ་ དང༌། ལུས་ཐམས་ཅད་ནག་ཅིང་མི་མཛེས་པའི་དྲི་མ་སྟུག་པོས་ཁྱབ་ལ་འདམ་རྫབ་ཀ ྱི་དྲི་དང་ལྡན་པ་དེ་ལྟ་བུ་སྒྲེན་མོར་ གར་བྱེད་པ་དང༌། རྒྱུག་པ་དང༌། མཆོང་བ་མཐོང་ན་འཇིགས་སུ་རུང་བ་དང༌། སྤ ྱིར་མཚོན་བྱ་འབུམ་ཕྲག་ལས་ཀྱང་ཆེ་བའི་གནོད་པས་བདག་འདི་ཕྱི ་ཐམས་ཅད་དུ་ཕུང་བར་བྱེད་པ་ཡིན་ཡང་ དེ་ལྟར་གནོད་པ་དང་རང་བཞིན་མི་ཤེས་པར་འདི་ལྟ་བུ་ལ་གཙང་མཛེས་དང་ཕན་པར་འཁྲུལ་བའི་སེམས་ཅན་འདི་ རྣམས་ཅིའི་ཐ་ཚིག་ཅེས་བརྩེ་བ་ཆེན་པོ་སྐྱེས་པའོ། ། དེ་ལྟར་དུར་ཁྲོད་དུ་ཕ ྱི ན་པས་རུས་གོང་གི་ཚོགས་ཀྱིས་སྐྱོ་ཞིང་ཡིད་མི་འཆགས་ན་དུར་ཁྲོད་ནི་མི་གཡོ་བའི་ རུས་གོང་གནོད་པ་མི་བྱེད་པས་ཁྱབ་པར་ཟད་ལ་གྲོང་ན་ནི་གཡོ་བའི་རུས་གོང་གཡོ་སྒྱུས་འབ ྲི ད་བརྫུན་ག ྱི ས་སླུ་ཕྲ་ མས་འབྱེད་ཆོས་ལས་འབེབས་ཚུལ་ཁྲིམས་འཕྲོག་དགེ་བའི་བར་ཆད་བྱེད་པའི་ཚོགས་ཀྱིས་ཟིང་ཟིང་པོར་ཁྱབ་པའི་ ཕ ྱིར་དེ་བས་ཀྱང་གྲོང་ལ་སྐྱོ་ཞིང་ཡིད་མི་འཆགས་པར་རིགས་སོ། ། དེ་ལྟར་བརྟགས་ན་འཇིགས་སུ་རུང་བ་དང་མི་གཙང་བའི་བུད་མེད་དེ་ཡང་འཇིག་རྟེན་ན་རིན་མེད་པར་མི་རྙེད་ དེ། ཁྱི མ་བདག་དགོན་མེད་ཟས་སྦྱི ན་ག ྱི་བུ་ཐ་ཆུང་གི་ཆུང་མ་རྒྱལ་པོའི་ཁབ་ནས་དགུག་པ་ན་རིན་དུ་གངས་ཀྱི་གླང་ པོ་ཆེ་བརྒྱ་དང༌། ཀ་ཤིའི་བུ་མོ་བརྒྱ་ལ་སོགས་པ་ཕབ་པ་ལྟ་བུའི་ཕྱིར་དང༌། དེའི་ཆེད་དུ་ལུས་ངག་གི་ངལ་བ་དུ་མ་སྒྲུབ་ དགོས་ཤིང་ཕྱི ་མར་ངན་སོང་གི་སྡུག་བསྔལ་སྐྱེད་པའི་ཕྱིར་ནང་སེམས་ཅན་ལ་ཆགས་པ་ནི་ཉེས་དམིགས་ཐམས་ཅད་ ཀ ྱི་འབྱུང་ཁུངས་ཡིན་པས་འབད་པ་ཐམས་ཅད་ཀྱི་ལྡོག་པར་བྱའོ། །དེ་བཞིན་དུ་ལོངས་སྤྱོད་ཀྱང་དེ་འདྲ་སྟེ་ལོངས་སྤྱོད་ མེད་ན་དབུལ་པོ་ཞེས་མི་རྣམས་ཀྱི ས་བརྙས་པར་བྱེད་དེ། མི་རྣམས་བདེ་བའང་ལོངས་སྤྱོད་མེད་མིན་ལ། །ཞེས་པ་ ལྟར་རོ། ། ལོངས་སྤྱོད་ཡོད་ཀྱང་བྱིས་པའི་ཚེ་ན་ནི་ཤེད་མ་བྱེ་བས་གསོག་པ་དང་སྲུང་བ་སོགས་ལྟ་ཅི་སྨོས། ཐ་ན་མེད་དུ་ མི་རུང་བའི་ཟས་གོས་ཙམ་ལ་ཡང་བཀྲེས་སམ་འཁྱགས་ན་ངུ་བར་བྱེད་ཀྱང་འདི་བདག་ལ་དགོས་སོ་ཞེས་མི་ཤེས་

ན་ལོངས་སྤྱོད་གོང་དུ་སྤེལ་ནུས་པ་ལྟ་ག་ལ་ཞིག ཕྱིས་འཇིག་རྟེན་པའི་ཤེད་བྱེ་ཞིང་དར་ལ་བབ་པ་ན་ནི་ལོངས་སྤྱོད་ དགོས་པར་གོ་ནས་ཡོད་པ་སྲུང་བ་དང་ཚོང་དང་སོ་ནམ་ལ་སོགས་པས་སྤེལ་བ་དང་མེད་པ་ཚོལ་བས་སྡུག་བསྔལ་ ཞིང་ཤ་ཐང་ཆད་དེ། ཇི་ལྟར་ཁ ྱི མ་བདག་འབྱོར་པའི་བུ། འབྱོར་དགའ། འབྱོར་སྐྱོབ། འབྱོར་ལེན་གསུམ་སྐྱེས་པ་མེད་པར་རོལ་མོ་ཁོ་ ནས་སྟེང་ཁང་ན་རྩེ་ཞིང་གང་པོས་མཛོད་པ་བྱེད་ཅིང༌། ཁྱིམ་བདག་རང་ཉིད་སྐད་ཅིག་ཀྱང་མི་དལ་བར་ནོར་སྤེལ་བའི་ ཚེ་བུ་སྔ་མ་གསུམ་གྱིས་ཡབ་འདི་ལྟ་བུར་འོ་བརྒྱལ་བ་ཅི་མཛད་ཅེས་དྲིས་པས་དེས་བདག་གིས་ཀྱང་ཁྱེད་རྣམས་ལྟར་ རྩེ་བས་དུས་འདའ་བར་བྱས་ན་བདག་ཅག་ཐམས་ཅད་ལ་བཟའ་བ་དང་བསྒོ་བ་ཅི་ཡང་མི་འབྱུང་ངོ་ཞེས་སྨྲས་པས་དེ་ གསུམ་གནད་དུ་ཕོག་པ་ལྟར་གྱུར་ཏེ། དོན་ག ྱི ས་ཕས་བདག་ཅག་ལ་བསྐུལ་ལོ་སྙམ་ནས་སོ་སོར་བདག་ཅག་གསེར་ སྲང་འབུམ་རེ་མ་རྙེད་ཀ ྱི་བར་དུ་རིན་པོ་ཆེའི་རྣ་ཆ་མི་འདོགས་སོ་ཞེས་དམ་བཅས་ནས་རེ་རེ་ཞིང་ཤིང་དང༌། རྒྱ་ སྐྱེགས་དང༌། ཞ་ཉེའི་རྣ་ཆ་བྱས་ཏེ་ཡུལ་གཞན་དུ་ཚོང་ལ་སོང་བས་རྣ་ཆའི་མིང་གིས་ཐོགས་ཤིང་གང་པོས་ཀྱང་གཞིར་ ཚོང་བྱས་ཏེ་རེ་རེ་ཞིང་གསེར་འབུམ་རེ་རྙེད་པ་ལྟ་བུ་སྟེ། དེ་ལྟར་ཚོང་དང་སོ་ནམ་ལ་སོགས་པ་དལ་བ་མེད་པས་ནོར་ སྤེལ་དགོས་ལ། དེས་ཀྱང་ནོར་འགྲུབ་པར་ཡང་མ་ངེས་ལ་གྲུབ་ཀྱང་རྐུན་པོ་དང༌། རྒྱལ་པོ་ལ་སོགས་པས་དབྲོག་པ་དང༌། མེ་ ཆུས་ཆུད་འཛའ་བ་སོགས་ཀ ྱི ས་ལོངས་སྤྱད་དུ་འབྱུང་བར་མ་ངེས་ཤིང༌། འཕེལ་ཞིང་ཆུད་མ་ཟོས་པར་བདོག་ཀྱང་ སེར་སྣས་སྤྱད་པར་ཡང་མི་ནུས་ལ། དེའི་ངང་དུ་ཚེ་གཏུགས་ཏེ་རྒན་པོར་གྱུར་པ་ན་ནི་ལོངས་སྤྱོད་དེ་དག་བུ་དང་ མནའ་མས་བདག་གིར་བྱས་ཏེ་ཅི་ཡང་མི་དབང་བས་སྡུག་བསྔལ་ཆེ་ལ། རང་གིས་ལོངས་སྤྱད་དུ་ཡོད་ཀྱང་མིག་གིས་ དེ་དག་གི་གཟུགས་མི་མཐོང༌། སོས་མི་ཕེད། ཕོ་བར་མི་འཇུ། ལྕེའི་དབང་པོ་ཉམས་པས་རོ་ཡང་སྔར་ལྟར་མི་མྱོང་སྟེ། དེའི་ཚེ་སྔར་ལྟར་འབད་པས་བསགས་པ་རྣམས་ཀྱང་ས ྙི ང་པོ་མེད་པར་རང་གིས་ཀྱང་གོ་བར་འགྱུར་ལ། དེ་བཞིན་དུ་ མེད་པ་ཚོལ་བའི་ཕྱི ར་གཞན་ག ྱི་གླ་མི་བྱས་ཏེ་དུབ་པར་ལས་བྱེད་ཅིང༌། ཉིན་རེས་ཀ་ཀ་ནི་རེ་ཙམ་རྙེད་པ་ལ་ངོ་མཚར་ དུ་བྱེད་པ་དང༌། ཁ་ཅིག་ཚོང་དང་ནོར་བུ་ལེན་པའི་ཕྱིར། རྒྱ་མཚོར་འཇུག་པ་སོགས་ཀ ྱིས་ཤི་བ་དང༌། མ་ཤི་ཡང་བྱེས་སུ་བགྲོད་ པས་བུ་སྨད་དང་ལོ་ཆེས་མང་པོར་མི་འཕྲད་དེ་ཤ་ནའི་གོས་ཅན་སྟོན་པ་བཞུགས་དུས་ལོ་ལྔ་པའི་དུས་སྟོན་བྱེད་འདོད་ པས་རྒྱ་མཚོར་ཞུགས་ཀྱང་སྟོན་པ་མྱ་ངན་ལས་འདས། འོད་སྲུང་ཆེན་པོའང་འདས་ནས་འཕགས་པ་ཀུན་དགའ་བོ་ བསྟན་པའི་བདག་པོ་མཛད་པའི་ཚེ་འཁོར་བ་ལྟ་བུ་དང༌། གཞོན་ནུ་གསེར་མདོག་གི་ཕ་སྟོན་པ་རྒྱལ་པོའི་ཁབ་ཏུ་ཐ་མ་ ཕེབས་དུས་ཁྱིམ་བདག་ཆེན་པོ་རྣམས་ཀ ྱི ས་མཆོད་པ་མཐོང་བས་འགྲན་པའི་བློས་རྒྱ་མཚོར་ཞུགས་པ་ཤ་ནའི་གོས་ ཅན་རབ་ཏུ་བྱུང་བའི་འོག་རོལ་ཏུ་ཕ ྱི ར་འཁོར་བ་ལྟ་བུ་ལོ་ཉི་ཤུ་དང༌། སུམ་ཅུ་ལ་སོགས་པར་ཡུལ་གཞན་དུ་འཁྱམ་ པས་ལོངས་སྤྱོད་ཚོལ་བ་དང༌།

བྲན་ཁ་ཅིག་རང་གི་ལུས་བཙོངས་པས་འཚོ་བར་བྱེད་ཅིང༌། དེས་བདེ་བར་རེ་ཡང་སླར་བྲན་ག ྱི ་སྡུག་བསྔལ་ ཕྱགས་བདར་ཁུང་ལ་སོགས་པར་ཉལ། བཅའ་བ་ན་ཡང་ཕ ྱི ་རོལ་ག ྱི ་གནས་དམན་པ་དག་ཏུ་འབྱིན། ཟས་གོས་ཐམས་ ཅད་ཀ ྱི་ཐ་ཆད་ཚེགས་ཆེན་པོས་རྙེད་ཅིང༌། ཚིག་རྩུབ་དང༌། རྡེག་ཐབས་ཀ ྱི ས་སྟེར་པ་ཙམ་གྱིས་འཚོ་ལ། ཁ་ཅིག་ གིས་རྒྱལ་པོའི་ངོ་སྲུང་ཞིང་དེས་འཚོ་བ་ཐོབ་པར་འདོད་པས་ཤི་བར་དོགས་བཞིན་དུ་གཡུལ་ངོར་འཇུག་ཅིང༌། དེར་ ཡང་རྒྱལ་བ་ཐོབ་པ་ནི་ཁ་ཅིག་ཙམ་ཡིན་ལ། དེ་བཞིན་དུ་ནོར་ག ྱི ་ཕ ྱི ར་ཆོམ་རྐུན་སོགས་བྱས་པས་ཆད་པས་བཅད་དེ། ལུས་གཅོད་པ་དང༌། འབིགས་པ་དང༌། གསལ་ཤིང་ལ་འཛུགས་པ་དང༌། མེར་སྲེག་པ་དང༌། ཆུར་འཕེན་པ་སོགས་སྣ་ ཚོགས་པ་མྱོང་སྟེ། མདོར་ན་ལོངས་སྤྱོད་རྣམས་ནི་མཐོང་བའི་ཆོས་འདི་ལ་ཡང་དང་པོར་བསགས་པས་སྡུག་བསྔལ། བར་དུ་སྲུང་ བས་སྡུག་བསྔལ། ཐ་མར་བརླག་པས་སྡུག་བསྔལ་ལ། ཕ ྱི་མར་ནི་དེའི་ཆེད་དུ་བསགས་པའི་སྡིག་པ་རེ་རེས་ཀྱང་ངན་ འགྲོ་མཐའ་མེད་དུ་འཕེན་ན་མང་པོས་ལྟ་སྨོས་ཀྱང་ཅི་དགོས་ཏེ་ངན་འགྲོ་ལས་ཐར་བ་མེད་པ་དེ་ལ་སྲི ད་པ་ཐམས་ཅད་ ལས་གྲོལ་བའི་མྱ་ངན་ལས་འདས་པ་ལྟ་ག་ལ་ཡོད། དེས་ན་ཕྱི་ནང་གི་འདོད་པ་རྣམས་ནི་དེ་དག་ལ་སོགས་པའི་ཉེས་དམིགས་མང་བས་བརྗོད་ཀ ྱིས་མི་ལང་སྟེ་ འདོད་པའི་སྐད་ཅིག་ཙམ་ལ་ཞེན་པས་བདེ་བ་ཆེན་པོ་ལས་ཉམས་ཤིང་སྡུག་བསྔལ་དུ་མ་མྱོང་བ་ཇི་ལྟར་བ་ལང་དུ་ མས་ཤིང་རྟ་འདྲེན་པ་ན་དེ་ལས་བ་ལང་གཅིག་གིས་རྩྭ་ཁམ་གཉིས་སམ་གསུམ་བཟའ་བའི་ཕྱི ར། གོམ་པ་ས ྲི ས་ན་ ཤིང་རྟའི་འཁོར་ལོས་ལུས་སྨད་བཅོམ་སྟེ་སྡུག་བསྔལ་བའམ། ཡང་ན་ཤིང་རྟའི་མགོ་ལོགས་ན་གནས་པའི་ཁ་ལོ་བས་ ལྕག་གིས་དྲག་པོར་བཞུས་ཏེ་སྡུག་བསྔལ་ཆེར་མྱོང་བ་ལྟ་བུ་དང༌། བྲམ་ཟེ་རྣམས་ལ་ཟླ་བ་བཞིར་ཁ་ཟས་རོ་བརྒྱ་པའི་ མཆོད་སྦ ྱི ན་ཡོན་དང་བཅས་པ་བྱུང་བའི་ཚེ་ཐོག་མའི་ཉིན་གང་འོངས་པ་ལ་ལག་པ་ལ་སྦྲང་ར ྩི ་སོགས་སྦྱར་བའི་རྒྱས་ བཏབ་སྟེ་གང་ལ་རྒྱ་མཐོང་བ་དེ་ལ་ཕྱི ས་སྟེར་བ་ལས་བྲམ་ཟེ་བརྐམ་པ་ཞིག་གིས་རྒྱའི་མངར་བ་དེ་ལ་ལྕེས་བལྡགས་ པས་ཟླ་བ་བཞིའི་འཚོ་བ་དང་རྙེད་པ་ལས་ཉམས་པ་ལ་སོགས་པའི་ཕྱིར་ཏེ། རྙེད་པ་དང༌། བཀུར་སྟི་དང༌། ཟས་གོས་ གནས་མལ་འཁྲིག་པ་སོགས་ནི་ངན་འགྲོ་པ་རྣམས་ལ་ཡང་ཆེས་བཟང་བར་ཡོད་དེ། གྲུབ་པའི་དངུལ་ཆུ་ལ་སོགས་ བཅུད་ཀ ྱི་ལེན་ཁྱད་པར་ཅན་ཚེ་བསྐལ་པར་འཚོ་ནུས་པ་དང༌། ཤི་བ་ལས་སློང་བའི་བདུད་རྩི ་སོགས་ནི་གནོད་སྦ ྱི ན་ དང༌། ས ྲི ན་པོ་དང༌། མིའམ་ཅི་དང༌། ཡི་དྭགས་མཐུ་བོ་ཆེ་སོགས་ཀ ྱི ་ལག་ན་ཡོད་ལ། རིན་པོ་ཆེ་མཆོག་རྣམས་ཀྱང་ཀླུའི་རྒྱལ་པོ་རྣམས་ལ་ཡོད་ཅིང༌། ཀླུའི་རྒྱལ་པོ་སངས་རྒྱས་བཅོམ་ལྡན་འདས་ ཞེས་བྱ་བས་སྟོང་གསུམ་ལ་དབང་བྱེད་ཅིང༌། རྒྱ་མཚོས་ཁོར་ཡུག་ཆུང་ངུའི་བར་དང༌། མ་དྲོས་པས་འཛམ་གླི ང་དང༌། དགའ་བོ་དང་ཉེར་དགའས་རི་རབ་སོགས་དབང་བྱེད་པས་དེ་དག་གི་འཁོར་ཚོགས་ལ་ལྟོས་ན་འཁོར་ལོས་བསྒྱུར་ བའི་རྒྱལ་པོའི་འཁོར་ནི་ཤིན་ཏུ་ཉུང་ངུར་ཟད་པའི་ཕྱི ར་དང༌། ཀླུའི་རྒྱལ་པོ་དང་མིའམ་ཅིའི་རྒྱལ་པོ་རྣམས་ལ་ཆུང་མའི་འཁོར་ཡང་ལྷ་དང་ཀླུ་དང་མི་འམ་ཅིའི་བུ་མོ་བྱེ་བ་ཕྲག

མང་པོ་དང་ལྡན་ཞིང༌། དེ་དག་གི་མཛེས་པ་ལ་བལྟོས་ན་མིའི་བུད་མེད་བཙུན་མོ་རིན་པོ་ཆེ་ཡང་བདུད་རྩིའི་མདུན་དུ་ མི་གཙང་བ་བཞག་པ་ལྟར་ཟད་པའི་ཕྱིར་དང༌། ཉི་ཚེ་བའི་དམྱལ་བ་ཁ་ཅིག་ཀྱང་ལྷའི་བདེ་བ་ཕལ་ཆེར་སྤྱོད་ཅིང་སྐབས་ འགར་དམྱལ་བའི་སྡུག་བསྔལ་མྱོང་བར་གསུངས་པའི་ཕྱིར། དེ་ལྟར་མནོག་ཆུང་ལ་ས ྙི ང་པོ་མེད་པའི་འདོད་པ་སྣ་རེའི་ དོན་དུ་ཤ་ཐང་དུ་འབད་འབད་པས་དལ་འབྱོར་རིན་པོ་ཆེ་རྙེད་པར་དཀའ་ཞིང་ཕན་ཡོན་ཆེ་བ་འདི་ལྟ་བུ་དོན་མེད་དུ་ བྱས་པར་མ་ཟད། སླར་འདི་ལ་བརྟེན་ནས་ངན་འགྲོའི་རྒྱུ་མཐའ་ཡས་པ་བསྒྲུབས་ཏེ་ཐར་བ་མེད་པའི་དོང་ཆེན་པོར་རང་ ཉིད་ཀྱི ས་མཆོང་བ་འདི་ལྟ་བུ་ཀྱེ་མ་ཀ ྱི་ཧུད་ཅེས་སྙི ང་རྗེའི་ཐུགས་ཀྱི ས་མ་བཟོད་པའོ། ། དེས་ན་མིའི་རྟེན་ལ་སྒྲུབ་པར་ནུས་ཤིང༌། ལྷ་དང༌། ཀླུ་དང༌། གནོད་སྦ ྱིན་དང༌། ཡི་དྭགས་དང༌། དུད་འགྲོ་དང༌། དམྱལ་བ་སོགས་འགྲོ་བ་གཞན་ག ྱི་སྒྲུབ་པར་མི་ནུས་པ་ནི་དམ་པའི་ཆོས་རིན་པོ་ཆེ་ཁོ་ན་སྟེ། སློབ་སྤ ྲི ང་ལས། སེམས་ཀྱི་སྟོབས་ཆེན་མི་ཡིས་རྙེད་པ་གང་ཡིན་པའི། ། ལམ་འདི་ལྷ་དང་ཀླུ་ཡིས་མི་རྙེད་ལྷ་མིན་དང༌། ། མཁའ་ལྡིང་རིག་འཛིན་མིའམ་ཅི་དང་ལྟོ་འཕྱེས་མིན། ། ཞེས་གསུངས་ཤིང༌། ལྷ་བས་ལྷག་པའི་ལུས་ཐོབ་ནས། །ཞེས་འཆད་པར་འགྱུར་པའི་ཕྱི ར་རོ། །དེ་ལྟར་གནས་སྐབས་ སུ་སྡུག་བསྔལ་ཞིང་འབྲས་བུ་འཇིགས་སུ་རུང་བའི་ནོར་དང་བུད་མེད་སོགས་འདོད་པ་སྣ་རེའི་དོན་དུ་དུབ་པར་ འབད་པའི་དཀའ་བ་གཅིག་ཁོ་ནའི་བྱེ་བའི་ཆ་གཅིག་ཆོས་ཀ ྱི ་ཕ ྱི ར་སྤྱད་ན་དེ་ཙམ་གྱིས་འཚང་རྒྱ་བའམ་མཐོང་བའི་ ལམ་མངོན་དུ་བྱེད་པ་ལ་སོགས་པར་ནུས་མོད་ཀྱང་སྡུག་བསྔལ་ཆེ་ལ་དོན་མེད་པ་འདི་ལྟ་བུ་སྤྱོད་པར་སྙི ང་རྗེ་ཞེས་ དགོངས་པའོ། ། འཆི་བ་དང་ལུས་འཇིགས་པའི་སྡུག་བསྔལ་སྐྱེས་པ་ལ་བསམས་ན་འཕྲལ་དུ་དུག་ཆུང་ངུ་སྲན་མའི་འབྲུ་ཙམ་པ་ དེ་ཡང་འཇིགས་སུ་རུང་བའི་གནས་ཡིན་པ་ལྟར་མཐོང་ཆོས་ལ་སྡུག་བསྔལ་སྐྱེས་པ་དང་རྣམ་ས ྨི ན་ངན་འགྲོའི་སྡུག་ བསྔལ་སྐྱེད་པ་ལ་བསམས་ན་ནོར་དང་བུད་མེད་སོགས་ཀ ྱི ་འདོད་པ་འདི་ནི་ཤིན་ཏུ་རབ་ཏུ་ཀུན་ཏུ་འཇིགས་སུ་རུང་ བའི་གནས་ཡིན་ཏེ། དུག་དང༌། མེ་ཆུ་དང༌། དགྲ་དང༌། མཚོན་ཆ་སོགས་ཀ ྱིས་ནི་འཆི་བར་བྱེད་པ་ཙམ་ཡིན་གྱི་དེ་ཕན་ ཆད་དུ་གནོད་པར་མི་ནུས་ལ་འདི་ལས་བྱུང་བའི་མི་དགེ་བའི་ལས་ལམ་ནི་སྐྱེ་བ་མཐའ་ཡས་པར་རྗེས་སུ་འབྲང་བས་ གནོད་པ་བྱེད་པའི་ཕྱིར་ཏེ། སྟོན་པ་གཤེགས་པའི་བཤུལ་ཀར་འོད་པས་ས་བས ྙིལ་པའི་སེབ་ནས་གསེར་གྱི ་ཕུང་པོ་འོད་འཕྲོ་བ་ཡོད་པ་ལ། ཀུན་དགའ་བོས། བཅོམ་ལྡན་འདས་སྦྲུལ་དུག་མྱུར་དུ་ཁྱབ་པར་བྱེད་པ་ལགས་སོ། །ཞེས་ལན་གཉིས་གསོལ་བ་ན། སྟོན་པས་འདི་ནི་སྦྲུལ་གདུག་དྲག་པོའ། །ཞེས་ལན་གཉིས་སུ་བཀའ་བསྩལ་བ། མི་ཞིག་གིས་ཐ ོ ོས་ནས་སྦྲུལ་གདུག་ དྲག་པོ་ནི་སྔོན་མ་མཐོང་མ་ཐོས་སོ་སྙམ་ནས་བལྟས་པ་ན། གཏེར་མཐོང་ནས་བླང་བར་བརྩམས་ཤིང་ཡང་རང་གི་ཆུང་

མས་གསང་བར་ནུས་མི་ནུས་བརྟག་པའི་ཕྱིར་བདག་གི་མཚན་འོག་ནས་བྱ་རོག་དཀར་པོ་ཞིག་འཕུར་ཏེ་སོང་བས་ ཁྱོད་ཀྱིས་སུ་ལ་ཡང་མ་བཤད་ཅིག །བཤད་ན་བདག་འཆིའོ་ཞེས་སྨྲས་པ་དེས་གཅིག་ནས་གཅིག་ཏུ་བརྒྱུད་དེ། བྱ་ རོག་སྟོང་འཕུར་རོ་ཞེས་ཐམས་ཅད་ཀྱི ས་གྲགས་པའི་ཚེ། རྒྱལ་པོ་མ་སྐྱེས་དགྲས་ཐོས་ནས། མི་དེ་ལ་གཞན་ལ་བཟླར་ མི་རུང་བའི་གཏམ་ཡོད་པར་འདུག་པས་ཟུངས་ཤིག་ཅེས་བཟུང་ནས་ཕྱག་སྦལ་དུ་བཅུག་སྟེ་དྲིས་པ་ན། མ་སྨྲས་པས་ དེའི་ཉེ་འཁོར་ཐམས་ཅད་ཀྱང་བཟུང་ནས་བཅིངས་པ་ན། དེ་སྡུག་བསྔལ་བས་སྟོན་པ་གཙོ་འཁོར་ག ྱི ་ཞུ་ལན་ག ྱི་ཚིག་ དེ་དག་ལན་གཉིས་སུ་བཟླས་པས་རྒྱལ་པོས་དེའི་རྒྱུ་དྲིས། དེས་མི་འཇིགས་པ་སྟེར་ན་སྨྲ་བར་བྱས་ཏེ་མི་འཇིགས་ པ་བྱིན། དེ་ནས་དོན་དེ་སྨྲས་ཏེ་སྦྲུལ་དུག་མྱུར་དུ་ཁྱབ་པར་བྱེད་པས་ཟིན་ན་བདག་གཅིག་པུ་འཆི་བར་ཟད་ཀྱང་སྦྲུལ་ གདུག་དྲག་པོས་ཟིན་པས་བདག་གཉེན་ཀོར་དང་བཅས་པ་འདི་ལྟར་སྡུག་བསྔལ་བས་བཅོམ་ལྡན་འདས་གཏེར་ལ་ སྦྲུལ་གདུག་དྲག་པོར་བཀའ་བསྩལ་བ་བདེན་ནོ་ཞེས་བརྗོད་པར་བཤད་པ་ལྟ་བུའི་ཕྱི ར་རོ། ། དེས་ན་འདོད་པ་ལ་སྐྱོ་ཞིང་ཞེན་པ་ལོག་པ་ཁོ་ནས་ཀྱང་བསམ་གཏན་ཁྱད་པར་ཅན་སྐྱེ་བར་འགྱུར་ཏེ། རྒྱ་གར་ ག ྱི་སློབ་དཔོན་ཨ་ཝ་དྷུ་ཏི་པ་སངས་རྒྱས་ཡེ་ཤེས་ཀྱི ། བསམ་གཏན་ག ྱི ་ཆོས་དྲུག་ཉུང་གསལ་ལས། སེར་སྐྱ་མོ་དང་ཆུ་སྐྱར་སྦྲུལ། ། ནགས་ན་རི་དྭགས་ཚོལ་བ་དང༌། ། མདའ་མཁན་དང་ནི་གཞོན་ནུ་མ། ། འདི་དྲུག་ང་ཡི་སློབ་དཔོན་ཡིན། ། རེ་བ་ཟང་ཟིང་ཁྱི མ་སྤོང་དང༌། ། དབེན་པའི་ནགས་སུ་གོམས་པ་དང༌། ། དམིགས་པ་བརྟན་དང་གཅིག་པུ་ཉིད། ། བདག་གི་བླ་མ་ལས་འདི་རྙེད། །  ཅེས་བུད་མེད་སེར་སྐྱ་མོ་ཞེས་བྱ་བ་ཞིག་ནམ་སྟོད་ལ་སྐྱེས་པ་འོང་དུ་རེ་བས་སྡུག་བསྔལ་ལ། ནམ་སྨད་ལ་མི་འོང་ བར་ཤེས་པས་ཁོ་ཐག་ཆོད་དེ་བདེ་བར་གཉིད་ལོག་པ་ལྟར། འདོད་པ་ལ་རེ་བ་ནི་སྡུག་བསྔལ་གྱི་རྩ་བ་ཡིན་ལ། རེ་བ་ མེད་པ་ནི་བདེ་བའི་དམ་པའོ། །  ཆུ་སྐྱར་ཞིག་གིས་ཉ་ཆེན་པོ་མགུལ་བར་མི་ཆུད་པ་ཞིག་ཁྱེར་བས་ཆུ་སྐྱར་གཞན་ཐམས་ཅད་ཀ ྱིས་དེད་པས་ དེས་མ་ཐར་ནས་ཉ་བོར་བས་འདེད་མཁན་མེད་ལ། ཆུ་སྐྱར་གཞན་ཞིག་གིས་ཉ་དེ་བླངས་པས་དེ་ཐམས་ཅད་ཀྱིས་དེད་ པ་ལྟ་བུ་ཁོ་ན་རིམ་པར་བྱུང་བ་ལྟར། ཟང་ཟིང་སུས་བཟུང་བ་དེ་ལ་རྩོད་པར་འབྱུང་གི་ཟང་ཟིང་སྤངས་ན་རྩོད་པའི་གཞི་

མེད།  སྦྲུལ་ཞིག་ཚང་དུ་ཉལ་བར་རང་གི་ཕྲུ་གུ་མང་པོས་གཙེས་པས་ཚང་ནས་བྱུང་སྟེ་ཁུང་གཞན་དུ་གཅིག་པུར་ ཉལ་བས་བདེ་བ་ལྟར། ཁྱི མ་དུ་བུ་སྨད་ཀ ྱི་སྡུག་བསྔལ་ལ་གཅིག་པུར་བསྡད་པ་ལ་དེའི་སྡུག་བསྔལ་མེད།  རྔོན་པ་ཞིག་རྟག་ཏུ་རྔོན་ག ྱི ་ཕ ྱི ར་ནགས་སུ་འགྲོ་བ་ལས་བསམ་གཏན་པ་དག་མཐོང་ཞིང་རང་ཉིད་ཀྱང་ནགས་ སུ་གོམས་པས་བསམ་གཏན་པར་གྱུར་པ་ལྟར། དབེན་པར་གོམས་སུ་གཞུག།  མདའ་མཁན་མདའ་བྱེད་པའི་མདུན་དུ་རྒྱལ་པོ་དཔུང་བཅས་འགྲོ་བ་མ་མཐོང་བ་ལྟར། རྩེ་གཅིག་ཏུ་མ་ཡེངས་ པར་འབད།  གཞོན་ནུ་མ་སྤོས་བདར་བ་ན་གདུབ་བུ་མང་པོ་འཁྲོལ་བས་མ་བདེ་ནས་རིམ་གྱིས་ཕུད་མཐར་གཉིས་ཀྱང་ འཁྲོལ་བ་ན་གཅིག་ཤོས་ཀྱང་ཕུད་པས་མི་འཁྲོལ་བར་བདེ་བ་ལྟར། གྲོགས་སྤངས་ནས་གཅིག་པུ་ལ་བསླབ་པ་སྟེ། དཔེ་ འདི་དྲུག་མཐོང་བས་སློབ་དཔོན་དེ་ལ་ཏིང་ངེ་འཛིན་ཁྱད་པར་ཅན་སྐྱེས་པ་ཡིན་ལ། ལུང་ལས་ཀྱང༌། རྒྱལ་པོ་ཞིག་གཡུལ་ལས་བྲོས་པས་ཆུ་སྐྱར་ག ྱི་དཔེ་དེ་མཐོང་སྟེ་བདག་ཀྱང་རྒྱལ་ས ྲི ད་སྤངས་ ན་རྩོད་པ་མེད་དོ་སྙམ་ནས་ནགས་སུ་རང་རྒྱལ་ཐོབ་པ་དང༌། རྒྱལ་པོ་གཅིག་གིས་གཞོན་ནུ་མའི་གདུབ་བུའི་དཔེ་དེ་ མཐོང་བས་འདི་ལྟར་བདག་ཀྱང་གཅིག་པུ་བདེའོ་སྙམ་ནས་ནགས་སུ་རང་རྒྱལ་ཐོབ་པར་བཤད་དོ། །དེས་ན་རྒྱ་ཆེ་ རོལ་པ་ལས། འདོད་པའི་སྐྱོན་རྣམས་མཐའ་ཡས་བདག་གིས་རིག ། འཐབ་མོ་འཁོན་བཅས་མྱ་ངན་སྡུག་བསྔལ་རྩ། ། འཇིགས་བྱེད་དུག་གི་ལོ་མ་འདྲ་བ་སྟེ། ། མེ་དང་འདྲ་ཞིང་རལ་གྲིའི་སོ་དང་འདྲ། །ཞེས་དང༌། འདོད་པའི་ཁོལ་པོ་རྣམས་ནི་གཤེག་ཅིང་གཏུབ། ། མགོ་དང་མིག་དང་རྐང་ལག་གཅོད་པར་འགྱུར། ། འདོད་ཆགས་ཀ ྱིས་ནི་སེམས་ཅན་དམྱལ་བར་ལྟུང༌། ། འདོད་ཆགས་ཀ ྱིས་ནི་ཡི་དྭགས་དུད་འགྲོར་འགྲོ། ཞེས་གསུངས་པ་ལྟར། འདོད་པའི་ཉེས་དམིགས་ཁོང་དུ་ཆུད། སེམས་དང་འདྲེས། ཤིན་ཏུ་སྐྱོ། བརྒྱ་བྱིན་ག ྱི་བདེ་བ་ ཡང་བཙོན་ར་ལྟར་ཤེས་པས་དབེན་པ་ཁོ་ན་ལ་དགའ་བ་བསྐྱེད་པར་བྱ་སྟེ། ཆགས་སྡང་གི་ཡུལ་མེད་ལ་དེར་སླེབ་པས་ ཀྱང་སེམས་ཞི་ཞིང་དང་བར་འགྱུར་བའི་དཀའ་ཐུབ་ཀྱི ་ནགས་བསྟེན་པར་བྱའོ། །

འདི་ལྟར་གནས་པ་ནི་རྒྱལ་པོ་རྒྱལ་ས ྲིད་ལ་སྤྱོད་པའི་བདེ་བ་ལས་ཆེས་ལྷག་པ་ཡིན་ཏེ། རྒྱལ་པོ་རྣམས་ནི་ཁང་ བཟང་དང༌། ཁ་ཟས་སོགས་བཟང་མོད་ཀྱང་བྱ་རོག་ལྟར་ཁུ་འཕ ྲི ག་ཟ་བས་སུ་ལའང་བག་རྟོན་མི་ནུས་པ་དང༌། དགྲ་བོ་ ལ་འཇིགས་པ་དང༌། ཁ་ཟས་ལའང་དུག་ཅན་དུ་དོགས་པ་སོགས་ཀ ྱིས་དུས་འདའ་ལ། དབེན་པར་སྤྱོད་པ་འདི་ལ་ནི་དེ་ ལྟ་བུའི་འཇིགས་པ་ཅི་ཡང་མེད་ཅིང༌། དབེན་པ་དང༌། ཞི་བའི་བདེ་བས་སེམས་དང་ཞིང་གསལ་ལ་ལས་སུ་རུང་བར་ རྣལ་དུ་ཕེབས་ཤིང༌། ག་པུར་གྱི ས་བྱུག་པ་དང༌། རྔ་ཡབ་ཀ ྱིས་གཡབས་པའི་སེར་བུ་ལས་ཆེས་བསིལ་བ་མཚན་མོ་ ཟླ་བའི་འོད་དང༌། རླུང་སེར་བུ་དྲི་ཞིམ་པོ་ལྡང་བ་ཙནྡ་ནའི་ངད་ལྟ་བུས་ཚ་གདུང་དང་སྦྲང་བུ་ལས་སྐྱོབ་པ་དང༌། རང་ བཞིན་གྱིས་གྲུབ་པའི་བྲག་ཕུག་གམ། རྡོ་ལེབ་ཀྱི ས་གཡོགས་པའི་སྤྱིལ་བུ་འཚམ་ཞིང་རན་པས་རྒྱལ་པོའི་ཁང་བཟང་ ལས་བདེ་བ་དང༌། མེ་ཏོག་དང་འབྲས་བུ་དང་ལོ་འདབ་ཏུ་ལྡན་པའི་ཤིང་སྟུག་པོའི་ཚལ་དང་མེ་ཏོག་དང་སྨན་དང་རྩྭ་ དང་ལྡུམ་བུ་ཡིད་དུ་འོང་བས་ཁེབས་ཤིང༌། དེ་དག་སྒྲ་མེད་པའི་རླུང་འཇམ་པོས་བསྐྱོད་པ་ན་བྲོ་གར་ལས་ཆེས་ལྟ་ན་ མཛེས་པ་དང༌། གཞན་ཡང་ཆུ་སྒྲ་སྙན་པ་ལྷུང་ལྷུང་པོར་སྒྲོག་པ་དང༌། བྱ་སྤུ་མདོག་སྡུག་ཅིང་སྒྲ་སྙན་པ་དག་སྐད་དུ་མར་བསྒྱུར་ བས་གླུ་དང་རོལ་མོ་ཟིལ་གྱི ས་གནོན་པ་སྟེ་རྒྱལ་པོའི་སྐྱེད་ཚལ་ལས་ཆེས་རྨད་དུ་བྱུང་བའི་ནགས་ཚལ་དག་ན་སྙི ང་རྗེ་ དང་བྱང་ཆུབ་ཀ ྱི་སེམས་འབའ་ཞིག་ཡིད་ལ་བྱེད་པས་འཆག་པ་དང༌། སྐ ྱི ལ་མོ་ཀྲུང་དུ་བྱེད་པས་དུས་འདའ་ཞིང༌། གང་ ཡང་ཡོངས་སུ་མ་བཟུང་བས་སྲུང་བའི་སྡུག་བསྔལ་མེད་ལ། གང་ལ་ཡང་རེ་བ་དང་ལྟོས་པ་མེད་ཅིང༌། གནས་དེ་དག་ ལ་ཡང་ཆགས་པ་མེད་པར་གང་དུ་འདོད་པར་འགྲོ་ཞིང༌། ཇི་ཙམ་འདོད་པར་གནས་པས་བག་ཡངས་སུ་སྤྱོད་པའི་ ཕ ྱི ར། རྒྱལ་པོའི་བདེ་བ་ཟིལ་གྱི ས་གནོན་པ་ཡིན་ཏེ། སྔོན་རྒྱལ་པོ་ཞིག་གིས་གྲུའི་སྐྱེད་ཚལ་དུ་སྤྱོད་པའི་ཚེ་ཆུ་དེའི་ རྒྱུན་ག ྱི ་མགོ་ན་ནྱ་གྲོ་དྷའི་སྡོང་པོ་འབྲས་བུ་ཕུན་སུམ་ཚོགས་པ་ཡོད་པ་ལས་ངན་ཤོས་གཅིག་ཆུས་ཁྱེར་བ་དེའི་དྲིས་ བྱུག་པའི་དྲི་ཐམས་ཅད་ཟིལ་གྱིས་མནན་ཞིང་ཁ་དོག་བཟང་ལ་འཇམ་པ་དེ་རྒྱལ་པོས་ཟོས་པས་རང་གི་ཁ་ཟས་ཐམས་ ཅད་ལ་ཡིད་བྱུང་སྟེ། རྒྱལ་ས ྲིད་སྤྱོད་པའི་སྡུག་བསྔལ་ཡོང་མེད་པར། །འདི་དྲ་ཟ་བ་གང་དེ་རྒྱལ་པོ་ཡིན། །ཞེས་སྨྲས་པ་ ལྟ་བུའི་ཕྱི ར་རོ། ། མིའི་རྒྱལ་པོ་ལྟ་ཞོག་བརྒྱ་བྱིན་ག ྱི་བདེ་བ་ལས་ཀྱང་ཆེས་རྨད་དུ་བྱུང་བ་ཡིན་ཏེ། བརྒྱ་བྱིན་ནི་ལྷ་མ་ཡིན་ཐགས་ བཟང་རིས་གཡུལ་དུ་ཞུགས་ན་བདག་ཉིད་ངེས་པར་གཡུལ་དུ་འཇུག་དགོས་པ་ལྟ་བུས་རང་དབང་ཅན་མ་ཡིན་པ་ དང༌། རྒྱལ་པོ་མ་སྐྱེས་དགྲ་ལྷས་བྱིན་ག ྱིས་བསླུས་པའི་ཚེ་དཀོན་མཆོག་མི་མཆོད་པའི་ཁྲིམས་བཅས་པ་ལས་བཙུན་ མོའི་འཁོར་ཞིག་གིས་སྟོན་པའི་དབུ་སྐྲ་དང་སེན་མོའི་མཆོད་རྟེན་ལ་མར་མེ་ཕུལ་བས་གླུ་རོལ་བྱེད་བཞིན་པ་ལ་མ་ སྐྱེས་དགྲས་འཁོར་ལོ་འཕངས་ཏེ་བསད་པ་ན་མིའི་རོལ་མོའི་སྒྲ་མ་ཞི་བར་ལྷའི་རོལ་མོའི་སྒྲ་བྱུང་སྟེ་སུམ་བཅུ་རྩ་ གསུམ་དུ་ལྷ་མོ་དཔེ་མེད་པར་མཛེས་པ་ཞིག་ཏུ་སྐྱེས་པ་ན་འཇིག་རྟེན་སྐྱོང་བ་བཞི་དང༌། བརྒྱ་བྱིན་དང་ལྔ་ཀ་དེ་ལ་ ཆགས་པས་ཡ་ཡ་བོར་གྱུར་ཏེ། སུ་འདོད་པའི་ཚིགས་བཅད་ངོ་ཚ་མེད་པ་སྨྲ་བར་ནུས་པ་དེས་བདག་གིར་བྱེད་པར་

བྱས་ནས་སོ་སོས་གཡུལ་ག ྱི་རྔ་སྒྲས་ཀྱང་སེམས་ལ་ཆགས་པ་སྐྱེ་བ་དེ་ལྟ་བུར་བདག་འདོད་དོ་ཞེས་སོགས་རེ་རེ་ སྨྲས་ཤིང༌། བརྒྱ་བྱིན་ག ྱི ས། ཁྱེད་ཅག་ཚིགས་བཅད་སྨྲ་བས་ན། ། ཁྱེད་ཅག་རབ་ཏུ་བདེ་བ་ཡིན། ། བདག་ནི་ཧ་ཅང་འདོད་ཆེས་པས། ། ཤིའམ་གསོན་པའི་གཏོལ་མེད་དོ། ། ཞེས་སྨྲས་པས་བརྒྱ་བྱིན་ལ་བྱིན་པ་ལྟ་བུ་ཆགས་པས་སེམས་ཆོག་མི་ཤེས་པ་དང་རང་དབང་མེད་པ་དེ་ལྟ་བུ་དང་ ལྡན་ལ། བསམ་གཏན་པ་ནི་རང་གི་སེམས་རང་དབང་དུ་གྱུར་བ་དང༌། སུ་དང་ཡང་རྩོད་པ་མེད་པ་དང༌། ཉེ་དུ་དང་ འཁོར་ལ་སོགས་པ་གང་དང་ཡང་སེམས་ཀྱི ་འབྲེལ་ཐག་ཆོད་པས་གང་ལ་ཡང་ལྟོས་པ་མེད་པ་དང༌། གང་བྱུང་དེས་ ཆོག་ཤེས་པས་ཅི་ལ་ཡང་རེ་བ་མེད་པ་སྟེ། བརྒྱ་བྱིན་ལས་ལྷག་པའི་བདེ་བ་དེ་ལྟ་བུ་ཡོད་པའི་ཕྱི ར་རོ། །འདིར་སྨྲས་པ། གང་གིས་སེམས་ཀྱི ་ཟུག་རྔུ་ཐམས་ཅད་བཅོམ། ། རྣམ་པར་རྟོག་པའི་དབང་དུ་མ་གྱུར་ཏེ། ། རང་རྒྱུད་རང་གིས་ལེགས་པར་བཏུལ་བྱས་པས། ། རང་སེམས་རང་དབང་གྱུར་དེ་བདེ་བའི་མཆོག ། ཆོག་ཤེས་རྙེད་སླའི་འཚོ་བ་ཙམ་གྱིས་འཚོ། ། མ་ལ་ཡ་འདྲའི་ནགས་ཚལ་དབེན་པར་གནས། ། འདྲིས་དང་འཁོན་མེད་གྱ་གྱུར་སྤྱོད་དང་བྲལ། ། བག་ཡོད་སྤྱོད་འདི་བདེ་བའི་ནང་ན་མཆོག ། སྐྱེ་བོའི་རྒྱུན་ལུགས་མེད་ཅིང་ཆུ་གཙང་བསིལ། ། བྱ་དང་རི་དྭགས་གནོད་མེད་བག་ཕེབས་རྒྱུ། ། བྲག་སྐ ྱིབས་ཤིང་དྲུང་ཡིད་ཀྱི ས་བཀོད་འདྲ་བ། ། བདག་གིར་མ་བཟུང་འདི་ནི་གནས་ཀྱི ས་མཆོག ། ཁམས་གསུམ་ཀུན་ཀྱང་གཟོད་ནས་དབེན་པར་མཁྱེན། ། བདག་དང་གཞན་དུ་འཛིན་པའི་གཉིད་རབ་སད། །

གཡེང་དང་མི་གཡེང་མཚན་མ་མི་དམིགས་བཞིན། ། དབེན་པར་ཏིང་འཛིན་མཛད་རྣམས་ཆེས་བསྔགས་འོས། ། བར་སྐབས་ཀ ྱི་ཚིགས་བཅད་དོ། །འདི་རྣམས་སུ་དགེ་བའི་ལྷས། བསམ་པ་གཞན་ནི་ཀུན་བཏང་སྟེ། །ཞེས་པ་ཕ་རོལ་པོ་ ལ་སེམས་པ་སྟེ། གཞན་ག ྱི ས་བྱས་དང་མ་བྱས་ལ། ། བརྟག་པར་མི་བྱ་བདག་ཉིད་ཀྱི ། ། མཉམ་དང་མི་མཉམ་ཡང་དག་ལྟ། ། ཞེས་བཤད་པ་ལྟར་རོ། །བདག་ལ་སེམས་པ་ནི་བྱང་ཆུབ་གྱི་སེམས་ལ་སེམས་པ་ཡིན་ལ་གཅིག་པུ་ནི་དམིགས་པ་ལ་ རྩེ་གཅིག་པའོ། །ཞེས་དང༌། དབེན་པར་གནས་པ་མེད་པར་ལས་དང་པོ་བའི་སེམས་ལས་རུང་དུ་མི་འགྱུར་ཏེ། བསླབ་ པ་འདོད་པའི་དགེ་སློང་རྣམས། །དབེན་པ་དག་ཀྱང་འཐོབ་པར་ཤོག །ཅེས་སོགས་འཆད་པའི་ཕྱི ར་རོ། །ཞེས་དང༌། བི་ བྷཱུ་ཏིས། མི་གཙང་བ་ལས་བྱུང་བ་འདོད་ན་མི་གཙང་བའི་སྲིན་བུ་ཅིས་མི་འདོད་དེ། བུད་མེད་ཀྱི་ལུས་དང་དེ་གཉིས་མི་ གཙང་བ་ལས་བྱུང་བ་དང་སྲོག་ཆགས་སུ་མཚུངས་པའི་ཕྱི ར་རོ། །ཞེས་དང༌། དར་ལ་བབ་ཚེ་འདི་ཅི་བདེ། །ཞེས་པ་ལ་ གང་ཕ་དང་མེས་པོས་སྤེལ་བའི་ནོར་ག ྱི་དར་ལ་བབ་པའི་དུས་སུ་བདེ་བ་དེ་ཡང་ཉུང་སྟེ་སྐལ་བ་མི་ལྡན་ན་ཉམས་པའི་ ཕ ྱི ར། ཞེས་དང༌། སྡུག་བསྔལ་ཆེ་ལ་བྱང་ཆུབ་མེད། །སོགས་ལ་བྱང་ཆུབ་ཀ ྱི་སྤྱད་པ་སྤྱོད་པ་ལ་ཡང་སྡུག་བསྔལ་མཐའ་ ཡས་པ་ཡོད་དོ་ཞེ་ན། དེ་ལས་འདོད་པ་ཅན་ག ྱི་སྡུག་བསྔལ་ཆེ་སྟེ་མི་འདོད་ཀྱང་རྣམ་པ་དུ་མ་འབྱུང་ངོ༌། །བྱང་ཆུབ་ སེམས་དཔའ་ནི་འདོད་བཞིན་དུ་དུས་ངེས་པ་ཅན་གཞན་དོན་དུ་སྡུག་བསྔལ་བ་ཡིན་ནོ། །ཞེས་འཆད་ལ། ས་བཟང་ པས། འདོད་ལྡན་དོན་ལ་རྨོངས་པ་རྣམས། །སོགས་ཀ ྱི་ཤླཽོ་ཀ་གཅིག་པོ་རྒྱ་དཔེ་ལ་མེད་དོ་ཟེར་རོ། ། དེ་ལྟར་མི་མཐུན་པའི་ཕྱོགས་སྤོང་བ་རྒྱས་པར་བཤད་ནས། གཉིས་པ་བྱང་ཆུབ་ཀྱི་སེམས་སྒོམ་པར་བསྟན་པ་ལ་ གསུམ། བདག་གཞན་མཉམ་པ་སྒོམ་པ། བདག་གཞན་བརྗེ་བ་སྒོམ་པ། བསམ་གཏན་ག ྱི་སྒྲིབ་པ་བསལ་བའོ། །དང་པོ་ བདག་གཞན་མཉམ་པ་སྒོམ་པ་ལ་གསུམ། མདོར་བསྟན་པ། སྒོམ་ཚུལ་རྒྱས་བཤད། དེ་བསྒོམས་པའི་ཕན་ཡོན་ བསྟན་པའོ། །དང་པོ་མདོར་བསྟན་པ་ནི། དེ་ལ་སོགས་པའི་རྣམ་པ་ཡིས། ། དབེན་པའི་ཡོན་ཏན་བསམ་བྱས་ནས། ། རྣམ་རྟོག་ཉེ་བར་ཞི་བ་དང༌། །

བྱང་ཆུབ་སེམས་ནི་བསྒོམ་པར་བྱ།།  །། བདག་དང་གཞན་དུ་མཉམ་པ་ནི། ། དང་པོ་ཉིད་དུ་འབད་དེ་བསྒོམ། ། བདེ་དང་སྡུག་བསྔལ་མཉམ་པས་ན། ། ཐམས་ཅད་བདག་བཞིན་བསྲུང་བར་བྱ།།  །།ཞེས་སོ།། གཉིས་པ་སྒོམ་ཚུལ་རྒྱས་བཤད་ལ་གསུམ། བདག་གཞན་མཉམ་པར་སྒོམ་རིགས་པའི་རྒྱུ་མཚན། སྒོམ་ཚུལ་ དངོས། དེ་ལ་རྩོད་པ་སྤང་པའོ། །དང་པོ་བདག་གཞན་མཉམ་པར་སྒོམ་རིགས་པའི་རྒྱུ་མཚནམ་ནི། ལག་པ་ལ་སོགས་དབྱེ་བ་རྣམ་མང་ཡང༌། ། ཡོངས་སུ་སྲུང་བྱའི་ལུས་སུ་གཅིག་པ་ལྟར། ། དེ་བཞིན་འགྲོ་བའི་སྡུག་བསྔལ་ཐ་དད་ཀྱང༌། ། ཐམས་ཅད་བདག་བཞིན་བདེ་བ་འདོད་མཉམ་གཅིག།  །། གལ་ཏེ་བདག་གི་སྡུག་བསྔལ་གྱི ས། ། གཞན་ག ྱི་ལུས་ལ་མི་གནོད་པ། ། དེ་ལྟའང་དེ་བདག་སྡུག་བསྔལ་ཏེ། ། བདག་ཏུ་ཞེན་པས་མི་བཟོད་ཉིད།།  །། དེ་བཞིན་གཞན་གྱི ་སྡུག་བསྔལ་དག ། བདག་ལ་འབབ་བར་མི་འགྱུར་ཡང༌། ། དེ་ལྟའང་དེ་བདག་སྡུག་བསྔལ་དེ། ། བདག་ཏུ་ཞེན་པས་བཟོད་པར་དཀའ།།  །། ཞེས་གསུངས་ཏེ། དང་པོས་བདག་གཞན་བདེ་འདོད་དུ་མཉམ་པར་བསྟན། གཉིས་ཀྱིས་སྡུག་བསྔལ་མི་བཟོད་པར་ མཚུངས་པར་བསྟན་ཏོ། ། གཉིས་པ་སྒོམ་ཚུལ་དངོས་ནི།

བདག་གིས་གཞན་གྱི ་སྡུག་བསྔལ་བསལ། ། སྡུག་བསྔལ་ཡིན་ཕྱིར་བདག་སྡུག་བཞིན། ། བདག་གིས་གཞན་ལ་ཕན་པར་བྱ། ། སེམས་ཅན་ཡིན་ཕྱིར་བདག་ལུས་བཞིན།།  །། གང་ཚེ་བདག་དང་གཞན་གཉིས་ཀ ། བདེ་བ་འདོད་དུ་མཚུངས་པ་ལ། ། བདག་དང་ཁྱད་པར་ཅི་ཡོད་ན། ། གང་ཕ ྱིར་བདག་གཅིག་བདེ་བར་བརྩོན།།  །། གང་ཚེ་བདག་དང་གཞན་གཉིས་ཀ ། སྡུག་བསྔལ་མི་འདོད་མཚུངས་པ་ལ། ། བདག་དང་ཁྱད་པར་ཅི་ཡོད་ན། ། གང་ཕ ྱིར་གཞན་མིན་བདག་སྲུང་བྱེད།།  །། གལ་ཏེ་དེ་ལ་སྡུག་བསྔལ་བས། ། བདག་ལ་མི་གནོད་ཕ ྱིར་མི་བསྲུང༌། ། མ་འོངས་པ་ཡི་སྡུག་བསྔལ་ཡང༌། ། གནོད་མི་བྱེད་ན་དེ་ཅིས་བསྲུང༌།།  །། བདག་གིས་དེ་ནི་མྱོང་སྙམ་པའི། ། རྣམ་པར་རྟོག་དེ་ལོག་པ་སྟེ། ། འདི་ལྟར་ཤི་བ་གཞན་ཉིད་ལ། ། སྐྱེ་བ་ཡང་ནི་གཞན་ཉིད་ཡིན།།  །། གང་ཚེ་གང་གི་སྡུག་བསྔལ་གང༌། ། དེ་ནི་དེ་ཉིད་ཀྱི ས་བསྲུང་ན། ། རྐང་པའི་སྡུག་བསྔལ་ལག་པས་མིན། ། ཅི་ཕྱིར་དེས་ནི་དེ་སྲུང་བྱ།།  །།

གལ་ཏེ་རིགས་པ་མིན་ཡང་འདིར། ། བདག་ཏུ་འཛིན་ལས་འཇུག་ཅེ་ན། ། བདག་གཞན་མི་རིགས་གང་ཡིན་དེ། ། ཅི་ནུས་པར་ནི་སྤང་བྱ་ཉིད།།  །། རྒྱུད་དང་ཚོགས་ཞེས་བྱ་བ་ནི། ། ཕྲེང་བ་དམག་ལ་སོགས་བཞིན་བརྫུན། ། སྡུག་བསྔལ་ཅན་གང་དེ་མེད་པ། ། དེ་འདིར་སུ་ཞིག་དབང་བར་འགྱུར།།  །། སྡུག་བསྔལ་བདག་པོ་མེད་པར་ནི། ། ཐམས་ཅད་བྱེ་བྲག་མེད་པ་ཉིད། ། སྡུག་བསྔལ་ཡིན་ཕྱིར་དེ་བསལ་བྱ། ། ངེས་པས་དེར་ནི་ཅི་ཞིག་བྱ།།  །། ཞེས་གསུངས་ཏེ། དང་པོས་ཇི་ལྟར་སྒོམ་པ་བཤད། དེ་ནས་གཉིས་ཀྱིས་དེའི་རྒྱུ་མཚན་བསྟན། བཞི་པས་གཞན་གྱི་ སྡུག་བསྔལ་ག ྱིས་བདག་ལ་མི་གནོད་པས་སེལ་མི་དགོས་པ་བཀག །ལྔ་པས་དེའི་ལན་གྱི་བདག་མེད་པར་བསྟན། དྲུག་པས་གཞན་ག ྱི ་སྡུག་བསྔལ་གཞན་ག ྱིས་སེལ་མི་རིགས་པ་བཀག བདུན་པས་བདག་འཛིན་སྤང་བྱར་བསྟན། བརྒྱད་པས་རྒྱུན་དང་ཚོགས་པ་བརྫུན་པར་བསྟན། དགུ་པས་དེ་དག་གི་དོན་བསྡུས་ཏེ་བསྟན་ཏོ། ། གསུམ་པ་རྩོད་སྤང་ནི། ཅི་ཕྱི ར་ཀུན་ག ྱི་སྡུག་བསྔལ་ནི། ། བཟློག་པར་བྱ་ཞེས་བརྩད་དུ་མེད། ། གལ་ཏེ་བཟློག་ནའང་ཐམས་ཅད་བཟློག ། དེ་མིན་བདག་ཀྱང་སེམས་ཅན་བཞིན།།  །། ས ྙི ང་རྗེ་སྡུག་བསྔལ་མང་གྱུར་པས། ། ཅི་ཕྱི ར་ནན་ག ྱི ས་བསྐྱེད་ཅེ་ན། །

འགྲོ་བའི་སྡུག་བསྔལ་བསམས་བྱས་ན། ། ཇི་ལྟར་སྙི ང་རྗེ་སྡུག་བསྔལ་མང༌།།  །། གལ་ཏེ་སྡུག་བསྔལ་གཅིག་གིས་ནི། ། སྡུག་བསྔལ་མང་པོ་མེད་འགྱུར་ན། ། བརྩེ་དང་ལྡན་པས་སྡུག་བསྔལ་དེ། ། རང་དང་གཞན་ལ་བསྐྱེད་བྱ་ཉིད།།  །། དེས་ན་མེ་ཏོག་ཟླ་མཛེས་ཀྱི ས། ། རྒྱལ་པོའི་གནོད་པ་ཤེས་ཀྱང་ནི། ། བདག་གི་སྡུག་བསྔལ་མ་བསལ་ཏེ། ། མང་པོའི་སྡུག་བསྔལ་ཟད་འགྱུར་ཕྱིར།།  །། ཞེས་གསུངས་ཏེ། དང་པོས་ཐམས་ཅད་ཀ ྱི ་སྡུག་བསྔལ་ཟློག་མི་དགོས་པའི་རྩོད་པ་སྤངས། གཉིས་པས་སྙི ང་རྗེ་སྡུག་ བསྔལ་ཡིན་པས་སྒོམ་མི་རིགས་པའི་རྩོད་པ་སྤངས། ཚིགས་བཅད་གཉིས་ཀྱིས་སྡུག་བསྔལ་ཡིན་ཀྱང་རང་གཞན་ལ་ ཕན་ན་བསྟེན་རིགས་པར་བསྟན་ཏོ། ། གསུམ་པ་ཕན་ཡོན་ནི། དེ་ལྟར་རྒྱུད་ནི་གོམས་གྱུར་ན། ། གཞན་ག ྱིས་སྡུག་བསྔལ་ཞི་དགའ་བས། ། པདྨའི་མཚོ་ལ་ངང་པ་ལྟར། ། མནར་མེད་པར་ཡང་འཇུག་པར་འགྱུར།།  །། སེམས་ཅན་རྣམས་ནི་གྲོལ་བ་ན། ། དགའ་བའི་རྒྱ་མཚོ་གང་ཡིན་པ། ། དེ་ཉིད་ཀྱིས་ནི་ཆོག་མིན་ནམ། ། ཐར་པ་འདོད་པས་ཅི་ཞིག་བྱ།།  །། དེ་ལྟར་གཞན་གྱི ་དོན་བྱས་ཀྱང༌། །

རློམ་སེམས་དང་ནི་ངོ་མཚར་མེད། ། གཅིག་ཏུ་གཞན་དོན་ལ་དགའ་བས། ། རྣམ་ས ྨི ན་འབྲས་བུར་རེ་བ་མེད།།  །། དེ་བས་ཇི་ལྟར་ཆུང་ངུ་ན། ། མི་སྙན་ལས་ཀྱང་བདག་སྲུང་བ། ། དེ་བཞིན་གཞན་ལའང་སྲུང་སེམས་དང༌། ། ས ྙི ང་རྗེའི་སེམས་ནི་དེ་ལྟར་བྱ།།  །། ཞེས་གསུངས་ཏེ། དང་པོས་གཞན་གྲོལ་བར་བྱེད་པའི་ཕན་ཡོན་དངོས་བཤད། གཉིས་པས་རང་དོན་འབའ་ཞིག་པའི་ ཐར་པ་ལ་སྨད། གསུམ་པས་རློམ་སེམས་དང་རེ་བ་མེད་པར་བསྟན། བཞི་པས་དེའི་ཕྱིར་བདག་གཞན་མཉམ་པའི་ སེམས་སྒོམ་པར་གདམས་པ་ཡིན་ནོ། ། དེ་ཡང་དབེན་པའི་ཕན་ཡོན་དང་གཡེང་བའི་ཉེས་དམིགས་ཇི་ལྟར་བསྟན་ཟིན་པ་དེ་དག་དང་དེ་ཁོ་ནར་ཟད་པ་ ཡང་མ་ཡིན་ཏེ། ཏིང་ངེ་འཛིན་རྒྱལ་པོའི་མདོ་ལ་སོགས་པ་དང༌། སྐྱེས་པའི་རབས་ལ་སོགས་པར་དེ་ལྟ་བུ་རྒྱ་ཆེར་ བཤད་པ་རྣམས་དང༌། བསམ་གཏན་ལ་གཙོ་བོར་གཞོལ་བའི་དམ་པ་རྣམས་ཀྱི ་ངོ་མཚར་གྱི ་གླེང་སློང་བ་ལས་བྱུང་བ་ རྣམས་རྒྱ་ཆེར་ཐོས་ཤིང་བསམས་ཏེ་སྐྱེ་བོའི་རྒྱུན་ལུགས་མེད་པའི་དབེན་པ་དེ་དག་ཏུ་རྣམ་གཡེང་ཐམས་ཅད་སྤངས་ ཏེ་སེམས་རབ་ཏུ་དབེན་པས་བྱང་ཆུབ་ཀྱི་སེམས་ཁོ་ན་བསྒོམ་པར་བྱའོ། ། ཅི་ཞི་གནས་དང་ལྷག་མཐོང་བསྒོམ་བྱར་སྔོན་དུ་བསྟན་པ་མ་ཡིན་ནམ། ད་ནི་བསྒོམ་བྱ་བྱང་ཆུབ་ཀ ྱི་སེམས་ཡིན་ པར་ཇི་ལྟར་འཆད་ཅེ་ན། སྤྱི ར་ཞི་ལྷག་གི་སྒྲ་ཙམ་ནི་རྒྱ་ཆེ་སྟེ་འཇིག་རྟེན་པའི་འདོད་སེམས་རྩེ་གཅིག་པའི་ཞི་གནས་ དང༌། ཁམས་གོང་གི་རྒྱུ་དང་འབྲས་བུའི་བསམ་གཏན་དང༌། ཞི་རགས་སུ་ལྟ་བའི་ལྷག་མཐོང་ནི་ཕྱི ་རོལ་པའི་དྲང་སྲོང་ དག་གིས་ཀྱང་འགྲུབ་ཅིང་སྲི ད་རྩེའི་བར་དུ་འགྲོ་མོད་ཀ ྱི ་ས ྙི ང་པོས་དབེན་ཏེ། ཁྱོད་ཀྱི ་བསྟན་ལས་ཕ ྱིར་ཕྱོགས་པའི། ། སྐྱེ་བོ་མ་རིག་གིས་ལྡོངས་པ། ། ས ྲི ད་རྩེའི་བར་དུ་སོང་ནས་ཀྱང༌། ། སྡུག་བསྔལ་ཡང་འབྱུང་ས ྲི ད་པ་གྲུབ། ། ཅེས་པ་ལྟར་རོ། །ས ྲིད་པ་ལས་ཡིད་ངེས་པར་འབྱུང་ཞིང་ཞི་བ་ལ་མོས་པའི་བློས་བསྒྲུབས་པའི་མཐར་གནས་སྙོམས་ འཇུག་དགུ་ཡི་ཞི་གནས་དང༌། གང་ཟག་དང་གཟུང་བའི་བདག་མེད་པའི་ལྷག་མཐོང་ནི་ཉན་རང་གི་ལམ་སྟེ་ཐེག་ཆེན་ 

པའི་བསྒོམ་བྱ་མ་ཡིན་ནོ། ། དེས་ན་ཐེག་ཆེན་གྱི་ལམ་ནི་བྱང་ཆུབ་ཀྱི་སེམས་ཁོ་ནར་ཟད་ལ། དེའི་ཡང་ལྷག་མཐོང་དོན་དམ་པའི་བྱང་ཆུབ་ཀྱི་ སེམས་ནི་གཙོ་བོར་ཤེས་རབ་ལེའུར་འཆད་ལ། འདིར་ནི་ཀུན་རྫོབ་བྱང་ཆུབ་ཀ ྱི་སེམས་དེ་གཙོ་བོར་སྒོམ་པ་སྟོན་ལ། སྤ ྱིར་མི་རྟག་པ་དང༌། མི་སྡུག་པ་དང༌། འདུས་བྱས་ལས་ཡིད་འབྱུང་བ་ལྟ་བུའི་དམིགས་པ་ལ་རྩེ་གཅིག་པ་ནི་ཕན་ཡོན་ རྒྱ་ཆེན་པོ་མ་ཡིན་ལ། བདག་གཞན་མཉམ་པའམ། བརྗེ་བའི་བྱང་ཆུབ་ཀྱི་སེམས་ལ་རྩེ་གཅིག་པ་ནི་ཕན་ཡོན་གཞལ་ དུ་མེད་དེ། བྱང་ཆུབ་སེམས་ཀྱི ་བསོད་ནམས་གང༌། །ཞེས་སོགས་བསྟན་ཟིན་པའི་ཕྱི ར་དང༌། བྱང་ཆུབ་ཀ ྱི་སེམས་ བསྒོམས་པས་བསམ་གཟུགས་ཙམ་ལྟ་ཞོག་གཟུངས་དང༌། སྤོབས་པ་དང༌། ཏིང་ངེ་འཛིན་གྱི ་སྒོ་བརྒྱད་ཁྲི་བཞི་སྟོང་ལ་ སོགས་པ་ཇི་སྙེད་པ་ཐམས་ཅད་སྐྱེ་ཞིང་སངས་རྒྱས་ཉིད་འགྲུབ་པའི་ཕྱི ར་རོ། ། ཅི་བྱང་ཆུབ་ཀྱི་སེམས་ཉིད་ཞི་ལྷག་ཡིན་ནམ་ཞེ་ན། དོན་དམ་པའི་བྱང་ཆུབ་ཀྱི་སེམས་ཀྱི་སེམས་ནི་ལྷག་མཐོང་ གི་རབ་དང་མཆོག་དང་གཙོ་བོ་ཡིན་ལ། ཀུན་རྫོབ་བྱང་ཆུབ་ཀ ྱི་སེམས་སེམས་ཅན་ཐམས་ཅད་ཀྱི ་སྡུག་བསྔལ་བསལ་ བར་འདོད་ཅིང་འཁོར་བར་མ་ཆགས་ལ། འཁོར་བས་མི་སྐྱོ་བ་འདི་ཡང་ཉན་ཐོས་པའི་མི་རྟག་སྡུག་བསྔལ་སྟོང་བདག་ མེད་ཀྱི ་རྣམ་པར་མཐོང་བའི་ལྷག་མཐོང་ལས་ནི་ཆེས་རྨད་དུ་བྱུང་སྟེ། བླ་ན་མེད་པའི་བྱང་ཆུབ་ཀྱི་རྒྱུ་དང༌། ཉི་ཚེ་བའི་ བྱང་ཆུབ་ཀ ྱི་རྒྱུའི་ཁྱད་པར་ཡོད་པའི་ཕྱིར། དེས་ན་ཀུན་རྫོབ་བྱང་ཆུབ་ཀ ྱི་སེམས་ཀྱང་ལྷག་མཐོང་དུ་འཇོག་པ་མི་ འགལ་ཏེ་སངས་རྒྱས་ལ་དམིགས་པའི་བློ་ཡིན་པའི་ཕྱི ར། སྟོང་པའང་སྤྲོས་བྲལ་ག ྱི་རྣམ་པ་ལ་དམིགས་པ་ཙམ་ལྷག་ མཐོང་ཡིན་ན་སྟོང་པའི་མཆོག་དང༌། སྤྲོས་བྲལ་ག ྱི་མཐར་ཐུག་པ་ནི་སངས་རྒྱས་ཡིན་ན་དེ་ལ་དམིགས་པ་ཅིའི་ཕྱི ར་ ལྷག་མཐོང་དུ་མི་འགྱུར། འོན་ཀྱང་སྐབས་འདིར་དོན་དམ་བྱང་ཆུབ་ཀ ྱི་སེམས་ལ་དམིགས་པ་ལྷག་མཐོང་དང༌། ཀུན་ རྫོབ་བྱང་ཆུབ་ཀ ྱི་སེམས་ལ་དམིགས་པ་ཐེག་ཆེན་གྱི་ཞི་གནས་སུ་བཞེད་ལ། སྤྱིར་གཉི་ག་ལ་ཡང་དེ་ལ་དམིགས་པའི་ ཆ་ལྷག་མཐོང་དང༌། དེར་རྩེ་གཅིག་པར་གནས་པའི་ཆ་ཞི་གནས་སུ་ཡང་འཐོབ་བོ། ། དེས་ན་བྱང་ཆུབ་ཀྱི་སེམས་ཁོ་ན་བསྒོམ་པར་བྱ་ལ། དེའི་ཡང་དང་པོར་སྐྱེ་དཀའ་སླའི་གོ་རིམ་གྱི ས་ཀུན་རྫོབ་ བྱང་སེམས་དང༌། དེ་ལས་ཀྱང་བདག་གཞན་མཉམ་པའི་བྱང་ཆུབ་ཀྱི་སེམས་ཐོག་མར་བསྒོམ་པར་བྱའོ། ། ཇི་ལྟར་སྒོམ་ན་བདག་ཉིད་བདེ་བ་འདོད་ཅིང་སྡུག་བསྔལ་མི་འདོད་པ་ལྟར་སེམས་ཅན་ཐམས་ཅད་རེ་རེ་ཞིང་ ཡང་བདེ་བ་འདོད་ཅིང་སྡུག་བསྔལ་མི་འདོད་པར་མཚུངས་པའི་རྒྱུ་མཚན་ལེགས་པར་བསམས་ནས་བདག་འདོད་ པའི་བདེ་བ་སེམས་ཅན་ལ་བསྒྲུབས་པར་བྱ་ཞིང༌། བདག་ཉིད་མི་འདོད་པའི་སྡུག་བསྔལ་ནི་སེམས་ཅན་སུ་ལ་འདུག་ ཀྱང་བསལ་བར་བྱའོ་སྙམ་པའི་བློ་རྩེ་གཅིག་ཏུ་གོམས་པར་བྱ་ཞིང་དེ་བཅོས་མིན་དུ་སེམས་ཀྱི ་ཁོང་ནས་བཟོད་མེད་ དུ་སྐྱེས་པ་ནི་བདག་གཞན་མཉམ་པའི་བྱང་ཆུབ་ཀྱི་སེམས་སྐྱེས་པ་ཡིན་ལ། རྐྱེན་ཅིས་ཀྱང་མི་འཕྲོགས་ཤིང་ཡེངས་ ཀྱང་ཐུབ་ན་འབྱོངས་པ་ཉིད་དོ། ། ཅིའི་ཕྱིར་བདེ་བ་འདོད་པ་དང་སྡུག་བསྔལ་མི་འདོད་པར་བདག་གཞན་མཚུངས་ཞེ་ན། འདི་ནི་ཕལ་ཆེར་མངོན་

སུམ་ག ྱིས་གྲུབ་པ་ཡིན་ཏེ། རང་དང་སྤྱོད་ཡུལ་མཚུངས་པས་མཐོང་བའི་མི་ནས་སྲིན་བུའི་བར་འདི་དག་བདེ་བ་ལ་ སྲེད་ཅིང་སྡུག་བསྔལ་ལ་འབྲོས་པར་མཐོང་བའི་ཕྱིར་དང༌། འདིའི་རིགས་པས་སེམས་ཅན་ཐམས་ཅད་དེ་ལྟ་བུར་ངེས་ པའི་ཕྱི ར་རོ་ཞེས་དགོངས་ཤིང༌། དཔེར་ན་བདག་གི་ལུས་ལ་རྐང་ལག་དང་སོར་མོ་ལ་སོགས་པའི་དབྱེ་བ་མང་མོད་ ཀ ྱི་དེ་ཐམས་ཅད་བདག་ཉིད་ཀྱིས་བསྲུང་བྱར་གཅིག་ཅིང་སྲུང་དགོས་ལ། དེ་ལས་གང་ལ་གནོད་པ་བྱུང་ཡང་བདག་ ཉིད་སྡུག་བསྔལ་བ་ལྟར་སེམས་ཅན་སེམས་རྒྱུད་ཐ་དད་པ་འདི་རྣམས་ཀྱང་རང་རང་བདེ་བ་འདོད་པར་གཅིག་ལ་སྡུག་ བསྔལ་བྱུང་ན་སོ་སོར་མི་འདོད་པའི་ཕྱི ར་རོ། ། གལ་ཏེ་གཞན་སྡུག་བསྔལ་ན་བསྔལ་དུ་ཟད་མོད་དེས་བདག་ལ་མི་གནོད་དོ་སྙམ་ན། བདག་སྡུག་བསྔལ་བས་ གཞན་ལ་མི་གནོད་མོད་ཀྱང་རང་ཉིད་ཀྱིས་མི་བཟོད་པར་མངོན་སུམ་དུ་མཐོང་ལ། སྡུག་བསྔལ་དེ་མ་བཅོལ་བར་ གཞན་ག ྱིས་སེལ་མཁན་བྱུང་ན་རང་དགའ་བ་མཐའ་ཡས་པ་འཐོབ་པ་ལྟར་གཞན་ག ྱི་སྡུག་བསྔལ་འདི་བདག་ལ་མི་ འབབ་མོད་ཀྱང༌། སེམས་ཅན་དེ་ཉིད་ཀྱིས་ནི་མི་བཟོད་པར་ཡོད་ལ་དེས་བདག་ལ་སེལ་བར་མ་བཅོལ་ཡང་བདག་ གིས་དེའི་སྡུག་བསྔལ་བསལ་ན་དེ་དགའ་བ་མཐའ་ཡས་པ་འཐོབ་ཅིང་རྒྱུ་དེས་དགེ་བ་ཆེར་སྐྱེད་པར་གདོན་མི་ཟ་བའི་ ཕ ྱི ར། དེས་ན་གཞན་མི་བཟོད་པའི་སྡུག་བསྔལ་ཅན་དེ་སྙི ང་རྗེའི་གནས་ཡིན་པས་དེའི་སྡུག་བསྔལ་སེལ་བར་རིགས་ སོ། །དེ་རིགས་པས་སྒྲུབ་པའི་ཕྱི ར། གཞན་ག ྱི་ན་བའི་སྡུག་བསྔལ་ལྟ་བུ་ཆོས་ཅན། བདག་གིས་བསལ་བར་བྱ་བ་ཡིན་ ཏེ། རང་གཞན་ལ་མི་ཕན་པའི་སྡུག་བསྔལ་ཡིན་པའི་ཕྱིར། དཔེར་ན། བདག་གི་ཚེར་མ་ཟུག་པའི་སྡུག་བསྔལ་བཞིན་ ནོ། ། ཡང་སེམས་ཅན་གཞན་ཆོས་ཅན། བདག་གིས་ཕན་བདེ་སྒྲུབ་པར་བྱ་བ་ཡིན་ཏེ། སེམས་ཅན་ཡིན་པའི་ཕྱི ར། དཔེར་ན། བདག་ལུས་ལ་ཕན་བདེ་སྒྲུབ་པ་བཞིན་ནོ། །ཞེས་སྒྲུབ་ངག་ཡང་དག་བཀོད་ནས་དེའི་ཁྱབ་པ་སྒྲུབ་པའི་ཕྱི ར། ཐམས་ཅད་རང་ལ་བདེ་བ་འདོད་ཅིང་སྡུག་བསྔལ་མི་འདོད་པར་མཚུངས་པར་ནི་ངེས་སླ་ལ། དེ་ལྟ་ན་བདག་གཞན་བདེ་ འདོད་དུ་མཚུངས་པར་ཤེས་ནས་གཞན་ལ་བདེ་བ་མི་སྒྲུབ་པ་འགལ་ཞིང༌། སྡུག་བསྔལ་མི་འདོད་པར་མཚུངས་པར་ ཤེས་ནས་གཞན་གྱི་སྡུག་བསྔལ་མི་སེལ་བ་འགལ་ལོ། ། གལ་ཏེ་གཞན་གྱི་སྡུག་བསྔལ་སེལ་མི་དགོས་ཏེ། བདག་ལ་ད་ལྟ་མི་གནོད་པའི་ཕྱི ར་སྙམ་ན། འོ་ན་བདག་གི་མ་ འོངས་པའི་ངན་སོང་གི་སྡུག་བསྔལ་སྲུང་བའི་ཕྱི ར། ས ྡི ག་པ་སྤོང་བ་ཡང་མི་རིགས་པར་ཐལ་ཏེ། དེས་བདག་ལ་ད་ལྟར་ མི་གནོད་པའི་ཕྱི ར་རོ། ། གལ་ཏེ་མ་འོངས་པའི་སྡུག་བསྔལ་དེས་བདག་ལ་ད་ལྟར་མི་གནོད་ཀྱང་མ་འོངས་པ་ན་བདག་ཉིད་ཀྱི ས་མྱོང་ བས་སྲུང་རིགས་སོ་སྙམ་ན། བདག་ནི་འདས་མ་འོངས་ད་ལྟར་ཐམས་ཅད་ན་གཅིག་ཏུ་བདེན་ནོ་སྙམ་པ་འདི་ནི་ཕྱི ན་ ཅི་ལོག་གི་རྣམ་རྟོག་ཆེན་པོ་ཡིན་ཏེ། འདི་ལྟར་བདག་ནི་སྐྱེ་འོ་ཞེས་འཛིན་པ་སྐྱེ་བའི་དུས་ཀྱི་བདག་འཛིན་དེ་སྐད་ཅིག་

ེ་ཉིད་དུ་འགག་ལ། དེ་ནས་རིང་ཞིག་ན་བདག་ནི་དར་ལ་བབ་པའོ་ཞེས་དང༌། དེ་ཡང་འགགས་ནས་བདག་ནི་རྒས་ པའོ་ཞེས་དང༌། དེ་འགགས་ནས་བདག་ནི་འཆིའོ་སྙམ་པ་དག་རིམ་པར་སྐྱེ་མོད་ཀ ྱི་བདག་འཛིན་དེ་དག་སྔ་མ་སྔ་མ་ འགགས་ནས་ཕ ྱི ་མ་ཕ ྱི ་མ་སྐྱེ་བར་མཐོང་བས་བདག་འཛིན་གཅིག་མ་ཡིན་པར་མངོན་སུམ་ག ྱི ས་མྱོང་པའི་ཕྱི ར་དང༌། བདག་ཏུ་བཟུང་བྱའི་ལུས་སེམས་ཀྱང་སྐྱེས་མ་ཐག་པ་ན་སེམས་མི་གསལ་ལུས་ཉམ་ཆུང༌། དར་ལ་བབ་པ་ན་སེམས་ གསལ་ཞིང་ལུས་འཁྲེགས། རྒན་པོའི་ཚེ་གཉི་ག་མཐུ་ཆུང༌། འཆི་བའི་ཚེ་གཉི་གའི་སྟོབས་ཉམས་པས་ཕ ྱི་མའི་ཚེ་སྔ་ མའི་གནས་སྐབས་འགག་པར་མངོན་སུམ་ག ྱི ས་མྱོང་བས་ལུས་སེམས་མི་རྟག་པར་རང་གིས་མངོན་སུམ་ག ྱིས་ངེས་ པའི་ཕྱི ར་རོ། ། གཞན་ཡང་རང་གིས་རང་གི་སྡུག་བསྔལ་སེལ་རིགས་ཀྱི ་གཞན་ག ྱི་སྡུག་བསྔལ་སེལ་མི་དགོས་སོ་སྙམ་ན། འོ་ ན་མིག་ཏུ་རྡུལ་སོང་བའི་རྡུལ་ལག་པས་སེལ་མི་རིགས་པའམ་རྐང་པ་ལ་ཚེར་མ་ཟུག་པ་ན་རྐང་པ་ཉིད་ཀྱི ས་འབྱིན་ པར་རིགས་ཀྱི ་ལག་པས་འབྱིན་མི་རིགས་པ་དང༌། བུའི་སྡུག་བསྔལ་བུ་ཉིད་ཀྱིས་སེལ་བ་ལས་མས་སེལ་མི་རིགས་ པ་ལྟ་བུ་མཐའ་ཡས་པར་ཐལ་ལོ། ། གལ་ཏེ་དེ་དག་དཔྱད་ན་མི་རིགས་ཀྱང་བདག་དང་བདག་གིར་འཛིན་པ་གོམས་པ་ལས་བྱུང་བའི་ཕྱི ར་གནས་ སྐབས་སུ་མི་འགལ་ལོ་སྙམ་ན། བདག་ནི་ཀུན་རྫོབ་ཉིད་དུའང་གང་ནའང་ཡོད་པ་མིན་པས་བདག་དང་བདག་གིར་ འཛིན་པ་དེ་ཉིད་མི་རིགས་ཏེ་སྤང་དགོས་སོ། །གལ་ཏེ་བདག་ལུས་སོ་སོ་བ་སོགས་ལ་དཔྱད་ན་མེད་ཀྱང་ལུས་ཀ ྱི་ ཚོགས་པ་དང་རྒྱུན་ཙམ་བདག་ཡིན་ནོ་སྙམ་ན། རྒྱུན་ཉིད་མི་འགྲུབ་སྟེ་གྲོག་མ་མང་པོ་འགྲོ་བ་ལ་གྲོག་མའི་ཕྲེང་བ་ཞེས་ བཏགས་ཀྱང་དེ་རྣམས་གྲོག་མའི་རྒྱུན་གཅིག་མ་ཡིན་པའི་ཕྱི ར་དང༌། གློག་ཡང་ཡང་འབྱུང་བ་ལ་གློག་གི་རྒྱུན་དང་ ཕྲེང་བར་བཏགས་ཀྱང་དེ་ནི་བར་མུན་ནག་གིས་ཆོད་ཅིང་ཕྱི ་མ་སྐྱེ་བའི་ཕྱིར་རྒྱུན་དུ་གནས་པ་མེད་ལ། འདུས་བྱས་ གཞན་ལ་རྒྱུན་དུ་རྟོག་པ་ཡང་སྔ་ཕ ྱི་མཚམས་མ་ཕྱེད་འཇུག་པ་མྱུར་བས་འབྲེལ་བ་འཁྲུལ་བ་ཁོ་ན་ཡིན་གྱི ། ཆོས་འདི་ རྣམས་ནི་སྐད་ཅིག་སྐད་ཅིག་ཏུ་ཟད་དེ་སྔ་ཕྱི་རེག་ཅིང་འབྲེལ་བ་མེད་ལ་སྐད་ཅིག་དེ་ཉིད་ཀྱང་གང་དུ་ཡང་གནས་པ་ མེད་དོ། ། ཚོགས་པ་ཡང་རྫུན་པ་ཁོ་ན་སྟེ་གོ་སྐབས་ཉེ་བ་ལས་བཏགས་པར་ཟད་ཀྱི་རེ་རེ་བཞིན་དཔྱད་ན་རྡུལ་ཕྲ་རབ་དང༌། དེ་ཡང་ཕྱོགས་ཆོས་དཔྱད་ན་རྡུལ་དུ་ཡང་མི་གནས་པའི་ཕྱི ར་རོ། །དེས་ན་བདག་སུ་ཡང་མེད་ན་འདིར་སུ་ཞིག་མ་ འོངས་པ་ན་སྡུག་བསྔལ་བར་འགྱུར། དེས་ན་ཡང་དག་པར་ན་བདག་མི་དམིགས་པས་ལྟོས་ཟླ་གཞན་ཡང་མི་དམིགས་ ཤིང་སྤྲོས་མཚན་ངོ་བོ་ཉིད་གྱིས་ཞི་བར་ཆོས་ཐམས་ཅད་བྱེ་བྲག་མེད་པས་ཁྱད་གཞི་བདག་གཞན་དང་ཁྱད་ཆོས་བདེ་ སྡུག་ཉིད་ཀྱང་དམིགས་སུ་མེད་ལ་དེ་ལྟར་ཤེས་པ་ན་དེ་མ་ཤེས་པའི་སེམས་ཅན་དུ་སྣང་ཙམ་པ་འདི་ལ་སྙི ང་རྗེ་ཁྱད་ པར་དུ་འཇུག་པས་དེ་ཉིད་གང་ལ་ཞེན་པའི་བདེ་བ་སྒྲུབ་པ་དང༌། སྡུག་བསྔལ་སེལ་བ་ལ་ཆེས་བརྩོན་པར་འགྱུར་བས་ བདག་གི་སྡུག་བསྔལ་སེལ་ལ་གཞན་གྱི་མི་སེལ་ལོ་སྙམ་པའི་གཏི་མུག་ནི་དེར་འཇོག་གོ །

གལ་ཏེ་བདག་གཞན་ཡང་དག་པར་མེད་ན་སྔར་སྒྲུབ་ངག་བཀོད་པའི་དཔེ་མ་གྲུབ་པར་ཐལ་ལོ་སྙམ་ན། དེ་ནི་ ཀུན་རྫོབ་མ་དཔྱད་པའི་སྐབས་མྱུ་གུ་ལྟ་བུའི་དབང་དུ་བྱས་ལ། འདི་ནི་དོན་དམ་པའི་རིགས་པས་དཔྱད་པའི་སྐབས་ སཱ་ལུ་ས ྨིན་པ་ལྟ་བུའི་སྐབས་ཏེ་འབྲས་ཀ ྱི ་མྱུ་གུ་སྐྱེད་པ་འགལ་ཏེ་སཱ་ལུ་སྨིན་པ་དང་མི་མཚུངས་པའི་ཕྱི ར་རོ་ཞེས་རྟོག་ པར་མི་བྱའོ། ། དེས་ན་སེམས་ཅན་ཐམས་ཅད་ཀྱི ་སྡུག་བསྔལ་ཟློག་མི་རིགས་སོ་ཞེས་བརྩད་པར་བྱར་མེད་དེ། བདག་གི་སྡུག་ བསྔལ་ཟློག་པར་བྱེད་ན་ཐམས་ཅན་ཀ ྱི ་སྡུག་བསྔལ་ཟློག་རིགས་ལ་གཞན་གྱི་མི་ཟློག་ན་བདག་གི་ཡང་མི་ཟློག་པར་ རིགས་སོ། ། གལ་ཏེ་བདག་གི་སྡུག་བསྔལ་ཟློག་ན་ས ྙི ང་རྗེ་སྒོམ་མི་རིགས་ཏེ་སྙི ང་རྗེ་ནི་སྡུག་བསྔལ་ཡིན་པའི་ཕྱིར་ཞེ་ན། སེམས་ཅན་གྱི་སྡུག་བསྔལ་ཕ་མཐའ་ཡས་པ་ལ་བསམས་ན་ཇི་ལྟར་སྙི ང་རྗེ་སྡུག་བསྔལ་མང་སྟེ་ས ྙི ང་རྗེ་སྡུག་བསྔལ་ག་ ལ་ཡིན་ཏེ་བདེ་བར་ཡང་རིགས་ལ། སྤྱིར་སྡུག་བསྔལ་ཡིན་ཡང་རང་གི་ད་ལྟའི་སྡུག་བསྔལ་ཙམ་ཞིག་གིས་མ་འོངས་ པའི་སྡུག་བསྔལ་མང་པོ་མེད་པར་འགྱུར་བའམ། རང་གི་སྡུག་བསྔལ་གྱི ས་གཞན་མང་པོའི་སྡུག་བསྔལ་ཟད་པར་གྱུར་ ན་སྡུག་བསྔལ་དེ་ངེས་པར་སྒྲུབ་དགོས་ལ། གཞན་ག ྱི་ད་ལྟའི་སྡུག་བསྔལ་ཆུང་ངུས་མ་འོངས་པའི་སྡུག་བསྔལ་ཆེན་པོ་ སེལ་ནུས་ན་སྡུག་བསྔལ་དེ་གཞན་ལ་ཡང་ངེས་པར་སྐྱེད་དགོས་ཏེ། སྨན་དཔྱད་ཀ ྱི་དཔེས་སྡུག་བསྔལ་དང་ལེན་གྱི་ བཟོད་པར་བཤད་པ་བཞིན་ནོ། ། དེས་ན་སྔོན་དེ་བཞིན་གཤེགས་པ་རིན་ཆེན་པད་ཟླ་མངོན་པར་འཕགས་པའི་བསྟན་པའི་སྙིགས་མ་ལ་དམིགས་ པར་ལྟ་བའི་དགེ་སྦྱོང་དང་བྲམ་ཟེས་གང་སྟེ་བྱང་ཆུབ་སེམས་དཔའ་བདུན་སྟོང་རྒྱལ་པོའི་ཕོ་བྲང་འཁོར་ནས་བསྐྲད་ དེ་ནགས་ཚལ་ཀུན་ཏུ་བཟང་པོར་གནས་ཤིང༌། དེ་དག་གི་བླ་མ་ཆོས་སྨྲ་བ་དགེ་སློང་མེ་ཏོག་ཟླ་མཛེས་ལས་དམ་པའི་ ཆོས་ཉན་ཏོ། །དེའི་ལྷའི་མིག་གིས་བལྟས་ན་སངས་རྒྱས་ཀྱི་ཞིང་སྣ་ཚོགས་ནས་སེམས་ཅན་དགེ་རྩ་བསགས་པ་ཁྲག་ ཁྲིག་མང་པོ་རྒྱལ་པོ་དཔའ་བས་བྱིན་ག ྱི ་ཕོ་བྲང་འཁོར་དུ་མིར་སྐྱེས་ཏེ་དེ་དག་རང་ལས་ཆོས་ཉན་པ་རྙེད་ན་ཕ ྱིར་མི་ ལྡོག་པ་འཐོབ་ལ། མ་རྙེད་ན་ལྡོག་པར་མཐོང་ཞིང་དེར་ཕྱིན་ན་རང་གི་སྲོག་གི་བར་ཆད་དུ་ཡང་འགྱུར་ལ། རྒྱལ་པོ་ཡང་ དམྱལ་བར་ལྟུང་བར་ཤེས་མོད་ཀ ྱི་དེ་ལ་མ་བལྟས་པར་སྙི ང་རྗེས་དེར་ཞུགས་ཏེ་ཉིན་དྲུག་གི་བར་དུ་གྲོང་དང་ལྗོངས་ དང་ཕོ་བྲང་འཁོར་དུ་ཆོས་བསྟན་པས་སྲོག་ཆགས་མཐའ་ཡས་པ་ཕ ྱིར་མི་ལྡོག་པར་བཀོདཅིང་ཟས་ཀྱི་བྱ་བ་མེད་པར་ མཚན་མོ་ནི་དབུ་སྐྲ་དང་སེན་མོའི་མཆོད་རྟེན་ག ྱི ་དྲུང་དུ་འགྲེང་བས་དུས་འདའ་འོ། །ཉིན་བདུན་པ་ལ་རྒྱལ་པོ་དེ་བུ་དང་ བུ་མོ་ལྔ་བརྒྱ་རེ་དང་བཙུན་མོའི་འཁོར་དང་དཔུང་ཚོགས་སུ་བཅས་ཏེ་སྐྱེད་ཚལ་དུ་འགྲོ་བ་ན་རྒྱལ་པོའི་འཁོར་རྣམས་ ཀ ྱི་བྱང་ཆུབ་སེམས་དཔའ་ཤིང་དྲུང་དུ་འཁོད་པ་ལ་སྐྱེ་བོའི་ཚོགས་ཆོས་ཉན་པ་མཐོང་མ་ཐག་དད་པའི་དབང་པོ་བརྟས་ ཤིང་ཕལ་ཆེར་ཕྱིར་མི་ལྡོག་པར་ཡང་གྱུར་ཏེ་བཞོན་པ་ལས་བབས་ནས་ཆོས་ཉན་པ་མཐོང་བས་རྒྱལ་པོས་དེ་ཤིན་ ཏུ་གཟུགས་མཛེས་པ་དང༌། བདག་ཉིད་ལས་གཞན་པའི་སྲོག་ཆགས་ཐམས་ཅད་ཀ ྱི ས་བླ་མར་བྱས་པ་མཐོང་བས་

འདིས་བདག་གི་རྒྱལ་སྲི ད་འཕྲོག་གོ་སྙམ་ནས་གསོད་པར་བསྒོས་པ་རང་གི་བུ་དག་གིས་ཟློག་པས་དེ་བས་ཀྱང་ཁུ་ འཕ ྲི ག་ཟོས་ཏེ་གཤེད་མ་དགའ་བྱེད་ལ་བསྒོས་ཏེ། དེས་ཡན་ལག་དང་ཉིང་ལག་བཏུབས་པ་ན་འོ་མའི་རྒྱུན་བབ། བཅད་ མཚམས་ནས་འོད་ཟེར་མཐའ་ཡས་པས་འཇིག་རྟེན་སྣང་བར་བྱས་ཏེ་སླར་དེ་ཉིད་དུ་ནུབ། རྒྱལ་པོ་ཞག་བདུན་སྐྱེད་ ཚལ་དུ་གནས་ཀྱང་ས ྡིག་པའི་ལས་བྱས་པའི་ཕྱི ར་དགའ་བ་མ་ཐོབ་ནས་སླར་ལོག་པ་ན་དེའི་ས་གཞི་མེ་ཏོག་གི་ཆར་ ག ྱི ས་གཡོགས་ཞིང་ལུས་གསེར་གྱི ་ཁ་དོག་མ་ཉམས་ལ། སྐྱེས་བུ་ཆེན་པོའི་མཚན་སྣང་བ་མཐོང་བས་འདི་ནི་ཕྱིར་མི་ ལྡོག་པར་ངེས་ཏེ་བདག་གིས་མི་བཟད་པའི་ལས་བྱས་སོ་སྙམ་པའི་མོད་ལ་ལྷ་རྣམས་ཀ ྱིས་དེ་དེ་བཞིན་ནོ་ཞེས་བརྗོད་ ཅིང༌། བྱང་ཆུབ་སེམས་དཔའ་བདུན་སྟོང་པོ་ཡང་ལྷགས་ཏེ། དེའི་ཡོན་ཏན་བརྗོད་པས་རྒྱལ་པོ་མི་བཟད་པར་འགྱོད་དེ་ ཙནྡ་ནའི་མེས་གདུང་སྦྱངས། རིན་པོ་ཆེའི་མཆོད་རྟེན་བྱས་ཏེ་མཆོད་པ་ཆེར་བྱས་ཉིན་རེ་དུས་གསུམ་དུ་བཤགས་པ་ བྱས་ཀྱང་ཤི་ནས་ངན་སོང་དུ་སོང་ལ། རྒྱལ་པོ་དེ་སྟོན་པ་ཉིད་དང་ཆོས་སྨྲ་བ་དེ་ཟླ་འོད་གཞོན་ནུར་གྱུར་བ་ཡིན་པར་ ཟླ་བ་སྒྲོན་མར་གསུངས་སོ། །དེས་ན་ཆོས་སྨྲ་བ་དེས་གཞན་མང་པོའི་སྡུག་བསྔལ་ཟད་པར་བྱ་བའི་ཕྱི ར། རང་དུས་ མིན་དུ་འཆི་བའི་སྡུག་བསྔལ་ལ་མ་འཛེམས་པར་ལྟར་དོན་ཆེན་པོ་མཐོང་ན་དེ་ལྟ་བུར་བསྒྲུབ་པར་བྱ་དགོས་སོ། ། དེ་ལྟར་ཀུན་རྫོབ་ཏུ་བདག་གཞན་མཉམ་པ་དང་དོན་དམ་དུ་བདག་གཞན་མི་དམིགས་པ་འདི་གོམས་ན་རང་གི་ སྡུག་བསྔལ་ལ་ཇི་མི་སྙམ་པར་ས ྙི ང་རྗེས་གཞན་ག ྱི་སྡུག་བསྔལ་སེལ་བའི་ཆེད་དུ་མནར་མེད་པར་ཡང་དགའ་བས་ འཇུག་ལ། གཞན་གྲོལ་བ་དང་བདེ་བ་དེའི་དགའ་བས་བདག་ཉིད་ཚིམ་སྟེ་དེ་ཁོ་ན་སྒྲུབ་ཀ ྱི་ཉན་རང་གི་ཐར་པ་ལག་ མཐིལ་དུ་འོངས་ཀྱང་ཐོབ་པར་མི་བྱེད་དེ། དེ་ལྟར་ཤིན་ཏུ་ཡང་རིགས་ཏེ་སུ་ཡང་སྒྲོལ་བར་མི་བྱེད་པའི་གྲུ་ལ་སྙི ང་པོ་ མེད་པ་ལྟར་རང་ཉིད་གཅིག་པུའི་ཐར་པ་ནི་སྙི ང་རྗེ་ཅན་ག ྱི ་མདུན་ན་ངོ་ཚ་བའི་གནས་ཡིན་པའི་ཕྱི ར་རོ། ། དེ་ལྟར་ཉིན་རེས་ཀྱང་སེམས་ཅན་མཐའ་ཡས་པ་སྒྲོལ་བར་བྱེད་ཀྱང་གཞན་དོན་ལ་དགའ་བ་དང་གོམས་པས་ འཇུག་པར་ཟད་ཀ ྱི་བདག་གིས་བྱའོ་ཞེའམ་བྱས་སོ་ཞེས་རློམ་སེམས་དང༌། ངོ་མཚར་དུ་འཛིན་པ་མེད་ལ། དེ་དག་ ལས་ལན་དང་སྙན་ཚིག་མི་འདོད་ཅིང་ཐ་ན་འབྲས་བུ་བྱང་ཆུབ་ལ་ཡང་རེ་བ་མེད་དེ། ཆོས་ཐམས་ཅད་བྱང་ཆུབ་ལས་ མི་གཡོ་བར་ཤེས་པའི་ཕྱི ར་རོ། །དེས་ན་བདག་ཉིད་མི་སྙན་པའི་ཚིག་ཆུང་ངུ་ལས་ཀྱང་སྲུང་བ་ལྟར་སེམས་ཅན་ ཐམས་ཅད་ཀྱང་བདག་བཞིན་དུ་སྡུག་བསྔལ་ལས་སྲུང་ཞིང་ཕན་བདེ་བསྒྲུབ་པར་བྱའོ། ། འདིར་བི་བྷཱུ་ཏིས། སྡུག་བསྔལ་ཡིན་པའི་ཕྱི ར། གཞོམ་བྱ་ཡིན་ཏེ། བདག་གི་སྡུག་བསྔལ་བཞིན། གཞན་རྒྱུད་ལ་ བྱུང་བའང་སྡུག་བསྔལ་ཡིན་ནོ། །ཞེས་པ་རང་བཞིན་གྱི ་རྟགས་བཀོད། ཁྱབ་སྟེ། སྡུག་བསྔལ་དུ་གྲུབ་པའི་ཕྱི ར། རྟགས་ མ་ངེས་པ་མ་ཡིན་ཏེ། རང་གི་སྡུག་བསྔལ་ཡང་གཞོམ་བྱ་མ་ཡིན་པར་ཐལ་པའི་ཕྱིར། སེམས་ཅན་ཡིན་པའི་ཕྱི ར། རྗེས་ སུ་བཟུང་བྱ་ཡིན་ཏེ་བདག་ཉིད་བཞིན། གཞན་དག་ཀྱང་སེམས་ཅན་ཡིན་ནོ། །ཞེས་ཁྱབ་རྟགས་སྔ་མ་ལྟར་བསྒྲུབས་སོ། ། འདི་ལྟར་སྐྱེ་བའང་གཞན་ཡིན་ཏེ། སོགས་ལ་ཀླུའི་ཞབས་ཀྱི ས།

ཁ་དོན་མར་མེ་མེ་ལོང་རྒྱ། ། མེ་ཤེལ་སྐྱུར་དང་བྲག་ཆ་དག ། དེ་ལ་བརྟེན་བྱུང་འཕོས་པ་ཡིན། །ཞེས་དྲངས་ཤིང༌། ཕྲེང་བ་དམག་ལ་སོགས་བཞིན་བརྫུན། །ཞེས་པ་ལ། གྲོག་མ་ལ་སོགས་པ་སྔ་ཕ ྱི ་ཁོ་ན་ཡོད་ཀ ྱི་དེ་ལས་གཞན་ཕྲེང་བ་ མེད་ལ། རྟ་དང་གླང་པོ་ལ་སོགས་པ་ཁོ་ན་ཡོད་ཀ ྱི་དེ་ལས་གཞན་དམག་མེད་དོ། །དེ་བས་ན་རྒྱུན་ཡིན་པ་དེ་ལྟར་མེད་ དེ་བདག་ལ་སོགས་པ་མེད་པས་སྡུག་བསྔལ་གང་གི་ཡིན་པ་དེ་མེད་དོ། །ཞེས་སྦྱར་རོ། ། དཀའ་འགྲེལ་ཆུང་ངུ་ལས་ནི། བདག་ཏུ་འཛིན་པ་འཇུག་ཅེ་ན། །སོགས་ལ་ཉན་ཐོས་པ་དག་འདི་སྙམ་དུ་དོན་དམ་ པར་བདག་མེད་པས་ལག་པའི་སྡུག་བསྔལ་ཡང་ལག་པ་ཉིད་ཀྱིས་བསལ་བྱ་མིན་ན་རྐང་པའི་སྡུག་བསྔལ་ལག་པས་ སེལ་བ་ལྟ་ག་ལ་རིགས། དེས་ན་དཔེ་མ་གྲུབ་བོ་སྙམ་ན། བདག་གཞན་མི་རིགས་གང་ཡིན་དེ། ། ཅི་ནུས་པར་ནི་སྤང་བྱ་ཉིད། ། ཅེས་བདག་འཛིན་མི་རིགས་ན་རང་གི་བདག་འཛིན་སྤོང་བ་ལྟར། གཞན་རྒྱུད་ཀ ྱི་བདག་འཛིན་ཡང་སྤང་དགོས་ཏེ། ང་ དང་གཞན་ག ྱི ་རྣམ་པར་མ་ཆད་ཀྱང་མི་རིགས་པ་ཙམ་གྱིས་སྤང་བྱ་ཡིན་པའི་ཕྱི ར་རོ་ཞེས་སྦྱར་རོ། ། ས་བཟང་པས། བདག་གིས་གཞན་གྱི ་སྡུག་བསྔལ་བསལ། །སོགས་ཤླཽོ་ཀ་གཅིག་གིས་རྟགས་བཀོད། །གང་ཚེ་ བདག་དང་གཞན་གཉིས་ག །ཞེས་པའི་ཤླཽོ་ཀས་རྟགས་གཉིས་པའི་ཁྱབ་པ་བསྒྲུབས། ལྷག་མས་རྟགས་དང་པོའི་ཁྱབ་པ་ བསྒྲུབས་པར་སྦྱར་རོ། ། གཉིས་པ་བདག་གཞན་བརྗེ་བ་སྒོམ་པ་ལ་གསུམ། བརྗེ་ནུས་པར་བསྟན་པ། སྒོམ་ཚུལ་མདོར་བསྟན། དེ་རྒྱས་བཤད་ དོ། །དང་པོ་བརྗེ་ནུས་པར་བསྟན་པནི། གོམས་པ་ཡིས་ནི་གཞན་དག་གི ། ཁུ་བ་ཁྲག་གི་ཐིགས་པ་ལ། ། དངོས་པོ་མེད་པར་གྱུར་ཡང་ནི། ། བདག་གོ་ཞེས་ནི་ཤེས་པ་ལྟར།།  །། དེ་བཞིན་གཞན་གྱི ་ལུས་ལ་ཡང༌། །

བདག་ཅེས་ཅི་ཡི་ཕྱིར་མི་བཟུང༌། ། བདག་གི་ལུས་ནི་གཞན་དག་དུའང༌། ། བཞག་པ་དེ་ལྟར་དཀའ་བ་མེད།།  །། ཅེས་གསུངས་ཏེ། རྒྱ་བོད་ཀ ྱི ་འགྲེལ་བ་ཐམས་ཅད་དུ་འདི་བདག་གཞན་མཉམ་པའི་དོན་བསྡུར་སྦྱར་མོད་ཀྱང་འདི་ གཙོ་བོར་བརྗེ་ནུས་པའི་རྒྱུ་མཚན་སྟོན་ལ། དེ་བཞིན་གཞན་གྱི ་ལུས་ལ་ཡང༌། ། བདག་ཅེས་ཅི་ཡི་ཕྱིར་མི་བཟུང༌། ། ཞེས་པ་འདིས་བདག་གཞན་བརྗེ་བར་དངོས་སུ་བསྟན་ཞིང༌། བདག་གི་ལུས་འདི་གཞན་དག་ཏུའང༌། ། བཞག་པ་དེ་ལྟར་དཀའ་བ་མེད། ། ཅེས་པ་འདི་ནི་འཆད་པར་འགྱུར་བའི། དམན་སོགས་བདག་ཏུ་བྱས་པ་དང༌། ། གཞན་ཉིད་དུ་ནི་བདག་བྱས་ནས། ། ཞེས་གཉེན་པོའི་འགྲན་སེམས་ང་རྒྱལ་ཕྲག་དོག་སྒོམ་པ་རྣམས་ཀ ྱི ་ས་བོན་དུ་གནས་པའི་ཕྱིར། བདག་གིས་འདི་ལྟར་ སྦྱར་བ་ཡིན་ནོ། ། གཉིས་པ་མདོར་བསྟན་ནི། བདག་ཉིད་སྐྱོན་བཅས་གཞན་ལ་ཡང༌། ། ཡོན་ཏན་རྒྱ་མཚོར་ཤེས་བྱས་ནས། ། བདག་འཛིན་ཡོངས་སུ་དོར་བ་དང༌། ། གཞན་བླང་བ་ནི་བསྒོམ་པར་བྱ།།  །། ཞེས་སོ།།

 རྒྱས་བཤད་ལ་བཞི། བརྗེ་རིགས་པའི་འཐད་པ། བདག་དོར་ཞིང་གཞན་བླང་བའི་སྒོ་ནས་བསམ་པས་བརྗེ་ཚུལ། བརྗེས་པའི་ཕན་ཡོན་དང་མ་བརྗེས་པའི་ཉེས་དམིགས། བརྗེ་ཚུལ་དངོས་རྒྱས་པར་བཤད་པའོ། །དང་པོ་བརྗེ་ རིགས་པའི་འཐད་པ་ནི། ཇི་ལྟར་ལག་པ་ལ་སོགས་པ། ། ལུས་ཀ ྱི་ཡན་ལག་ཡིན་འདོད་ལྟར། ། དེ་བཞིན་འགྲོ་བའི་ཡན་ལག་ཏུ། ། ཅི་ཕྱིར་ལུས་ཅན་རྣམས་མི་འདོད།།  །། ཇི་ལྟར་བདག་མེད་ལུས་འདི་ལ། ། གོམས་པས་བདག་གི་བློ་འབྱུང་བ། ། དེ་བཞིན་སེམས་ཅན་གཞན་ལ་ཡང༌། ། གོམས་པས་བདག་བློ་ཅིས་མི་སྐྱེ།།  །། དེ་ལྟ་ན་ནི་གཞན་གྱི ་དོན། ། བྱས་ཀྱང་ངོ་མཚར་རློམ་མི་འབྱུང༌། ། བདག་ཉིད་ཀྱི་ནི་ཟན་ཟོས་ནས། ། ལན་ལ་རེ་བ་མི་འབྱུང་ཞིང༌།།  །། དེ་བས་ཇི་ལྟར་ཆུང་ངུ་ན། ། མི་སྙན་ལས་ཀྱང་བདག་སྲུང་བ། ། དེ་བཞིན་འགྲོ་ལ་སྲུང་སེམས་དང༌། ། ས ྙི ང་རྗེའི་སེམས་ནི་གོམས་པར་བྱ།།  །། དེ་བས་མགོན་པོ་སྤྱན་རས་གཟིགས། ། ཐུགས་རྗེ་ཆེན་པོས་འགྲོ་བ་ཡིས། ། འཁོར་ག ྱི་འཇིགས་པའང་བསལ་བའི་ཕྱི ར། ། རང་གི་མཚན་ཡང་བྱིན་ག ྱི ས་བརླབས།།  །། དཀའ་ལས་ཕ ྱི ར་ལྡོག་མི་བྱ་སྟེ། །

གང་གིས་མིང་ཐོས་འཇིགས་པ་ཡང༌། ། འདི་ལྟར་གོམས་པའི་མཐུ་ཡིས་ནི། ། དེ་ཉིད་མེད་ན་མི་དགར་འགྱུར།།  །། གང་ཞིག་བདག་དང་གཞན་རྣམས་ནི། ། མྱུར་དུ་བསྐྱབ་བར་འདོད་པ་དེས། ། བདག་དང་གཞན་དུ་བརྗེ་བྱ་བ། ། གསང་བའི་དམ་པ་སྤྱད་པར་བྱ།།  །། ཞེས་གསུངས་ཏེ། དང་པོ་གཉིས་ཀྱི ས་གོམས་ན་གཞན་ལ་ཡང་བདག་གི་བློ་སྐྱེ་ནུས་པར་བསྟན། གསུམ་པས་དེའི་ཕན་ ཡོན་བསྟན། བཞི་པས་གོམས་སུ་གཞུག་ཚུལ་བཤད། ལྔ་པས་དེའི་དཔེ་བསྟན། དྲུག་པས་གོམས་ན་སླ་བས་འཇིགས་ མི་དགོས་པར་བསྟན། བདུན་པས་དེས་ན་བདག་གཞན་བརྗེ་བ་སྒོམ་པར་གདམས་སོ། ། གཉིས་པ་བདག་དོར་ཞིང་གཞན་བླང་བའི་སྒོ་ནས་བསམ་པས་བརྗེ་ཚུལ་ནི། བདག་ལུས་གང་ལ་ཆགས་པ་ཡིས། ། འཇིགས་གནས་ཆུང་ལའང་འཇིགས་སྐྱེ་བ། ། འཇིགས་པ་སྐྱེ་བའི་ལུས་དེ་ལ། ། སུ་ཞིག་དགྲ་བཞིན་སྡང་མི་བྱེད།།  །། ལུས་གང་བཀྲེས་དང་སྐོམ་སོགས་ནད། ། གསོ་བའི་ཆོ་ག་བྱེད་འདོད་པས། ། བྱ་དང་ཉ་དང་རི་དྭགས་དག ། གསོད་པར་བྱེད་ཅིང་ལམ་སྒུགས་བྱེད།།  །། གང་ཞིག་ཁེ་དང་རིམ་གྲོའི་ཕྱི ར། ། ཕ་དང་མ་ཡང་གསོད་བྱེད་ཅིང༌། ། དཀོན་མཆོག་གསུམ་ག ྱི ་དཀོར་བརྐུས་ནས། ། དེས་ན་མནར་མེད་སྲེག་འགྱུར་ན།།  །།

མཁས་པ་སུ་ཞིག་ལུས་དེ་ལ། ། འདོད་ཅིང་སྲུང་དང་མཆོད་བྱེད་ཀ ྱི ། ། འདི་ལ་སུ་ཞིག་དགྲ་བཞིན་དུ། ། ལྟ་བར་མི་བྱེད་བརྙས་མི་བྱེད།།  །། གལ་ཏེ་བྱིན་ན་ཅི་སྤྱད་ཅེས། ། བདག་དོན་སེམས་པ་འདྲེ་ཡི་ཚུལ། ། གལ་ཏེ་སྤྱད་ན་ཅི་སྦྱིན་ཞེས། ། གཞན་དོན་སེམས་པ་ལྷ་ཡི་ཆོས།།  །། ཞེས་གསུངས་ཏེ། དང་པོས་ལུས་ཆགས་བྱ་མིན་པར་བསྟན། གསུམ་གྱི་ལུས་ལ་ཆགས་པའི་ཉེས་པ་བསྟན། ཐ་མས་ སྤྱད་པ་སྐྱོན་དང་བྱིན་པ་ཡོན་ཏན་དུ་བསྟན་ཏོ། ། གསུམ་པ་བརྗེས་པའི་ཕན་ཡོན་དང་མ་བརྗེས་པའི་ཉེས་དམིགས་ནི། བདག་ཕ ྱི ར་གཞན་ལ་གནོད་བྱས་ན། ། དམྱལ་ལ་སོགས་པར་གདུང་བར་འགྱུར། ། གཞན་ཕ ྱི ར་བདག་ལ་གནོད་བྱས་ན། ། ཕུན་སུམ་ཚོགས་པ་ཐམས་ཅད་འཐོབ།།  །། བདག་ཉིད་མཐོ་བར་འདོད་པ་དེས། ། ངན་འགྲོ་ངན་དང་གླེན་པར་འགྱུར། ། དེ་ཉིད་གཞན་ལ་སྤོ་བྱས་ན། ། བདེ་འགྲོར་རིམ་གྲོ་འཐོབ་པར་འགྱུར།།  །། བདག་གི་དོན་ལ་གཞན་བཀོལ་ན། ། བྲན་ལ་སོགས་པ་མྱོང་བར་འགྱུར། ། གཞན་ག ྱི ་དོན་དུ་བདག་སྤྱད་ན། ། རྗེ་དཔོན་ཉིད་སོགས་མྱོང་བར་འགྱུར།།  །།

འཇིག་རྟེན་བདེ་བ་ཇི་སྙེད་པ། ། དེ་ཀུན་གཞན་བདེ་འདོད་ལས་བྱུང༌། ། འཇིག་རྟེན་སྡུག་བསྔལ་ཇི་སྙེད་པ། ། དེ་ཀུན་རང་བདེ་འདོད་ལས་བྱུང༌།།  །། མང་དུ་བཤད་ལྟ་ཅི་ཞིག་དགོས། ། བྱིས་པས་རང་གི་དོན་བྱས་དང༌། ། ཐུབ་པས་གཞན་ག ྱི ་དོན་མཛད་པ། ། འདི་གཉིས་ཀྱི་ནི་ཁྱད་པར་ལྟོས།།  །། བདག་བདེ་གཞན་གྱི ་སྡུག་བསྔལ་དག ། ཡང་དག་བརྗེ་བར་མ་བྱས་ན། ། སངས་རྒྱས་ཉིད་དུ་མི་འགྲུབ་ཅིང༌། ། འཁོར་བ་ན་ཡང་བདེ་བ་མེད།།  །། འཇིག་རྟེན་ཕ་རོལ་ཕར་ཞོག་གི ། བྲན་གཡོག་ལས་མི་བྱེད་པ་དང༌། ། རྗེ་དཔོན་རྔན་པ་མི་སྟེར་པའི། ། ཚེ་འདིར་དོན་ཡང་འགྲུབ་མི་འགྱུར།།  །། མཐོང་དང་མ་མཐོང་བདེ་འགྲུབ་བའི། ། ཕུན་སུམ་བདེ་སྐྱི ད་ཡོངས་བོར་ཞིང༌། ། གཞན་ལ་སྡུག་བསྔལ་བྱས་པའི་རྒྱུས། ། རྨོངས་རྣམས་སྡུག་བསྔལ་མི་བཟད་ལེན།།  །། འཇིག་རྟེན་དག་ན་འཚེ་བ་གང་ཡོད་དང༌། ། འཇིགས་དང་སྡུག་བསྔལ་ཇི་སྙེད་ཡོད་གྱུར་པ། ། དེ་ཀུན་བདག་ཏུ་འཛིན་པ་ལས་གྱུར་ན། ། འདྲེ་ཆེན་དེས་ཀོ་བདག་ལ་ཅི་ཞིག་བྱ།།  །།

བདག་ཉིད་ཡོངས་སུ་མ་བཏང་ན། ། སྡུག་བསྔལ་སྤོང་བར་མི་ནུས་ཏེ། ། ཇི་ལྟར་མེ་ནི་མ་བཏང་ན། ། སྲེག་པ་སྤོང་བར་མི་ནུས་བཞིན།།  །། ཞེས་གསུངས་ཏེ། དང་པོ་ལྔས་བདག་གཞན་མ་བརྗེས་པའི་སྐྱོན་དང་བརྗེས་པའི་ཡོན་ཏན་སྣྲེལ་ཞིར་བཤད། དྲུག་པས་ མ་བརྗེས་ན་སངས་རྒྱས་མི་འགྲུབ་པར་བསྟན། བདུན་པས་རྣམ་གསལ་གྱི་དཔེ་བཤད། བརྒྱད་པས་གཞན་ལ་གནོད་ པའི་འབྲས་བུ་བསྟན། ཐ་མ་གཉིས་ཀྱི ས་རྩ་བ་བདག་འཛིན་དོར་བྱར་བསྟན་ཏོ། ། བཞི་པ་བརྗེ་ཚུལ་དངོས་ལ། བསྟན་བཤད་གཉིས། དང་པོ་མདོར་བསྟན་པ་ནི། དེ་ལྟས་བདག་གནོད་ཞི་བ་དང༌། ། གཞན་ག ྱི་སྡུག་བསྔལ་ཞི་བྱའི་ཕྱི ར། ། བདག་ཉིད་གཞན་ལ་བཏང་བྱ་དང༌། ། གཞན་རྣམས་བདག་ཏུ་བཟུང་བར་བྱ།།  །། བདག་ནི་གཞན་གྱི་དབང་གྱུར་ཞེས། ། ཡིད་ཁྱོད་ངེས་པར་ཤེས་གྱི ས་ལ། ། སེམས་ཅན་དོན་དུ་མ་གཏོགས་པ། ། ད་ནི་ཁྱོད་ཀྱིས་གཞན་མི་བསམ།།  །། གཞན་དབང་མིག་ལ་སོགས་པ་ཡིས། ། རང་དོན་སྒྲུབ་པ་རིགས་མ་ཡིན། ། དེ་ཡི་མིག་ལ་སོགས་པ་ཡིས། ། དེ་ལ་ལོག་པར་བྱ་མི་རིགས།།  །། དེས་ན་སེམས་ཅན་གཙོར་བྱས་ཏེ། ། བདག་གི་ལུས་ལ་ཅི་མཐོང་བ། ། དེ་དང་དེ་ནི་ཕྲོགས་ནས་ཀྱང༌། །

གཞན་དག་ལ་ནི་ཕན་པར་སྤྱོད།།  །། ཅེས་གསུངས་ཏེ། དང་པོས་སྤ ྱིར་བསྟན། གཉིས་པས་བྱེ་བྲག་ཏུ་བསམ་པས་བརྗེ་ཚུལ་དང༌། གཉིས་ཀྱིས་སྦྱོར་བས་ སྒྲུབ་ཚུལ་མདོར་བསྟན་པའོ། ། གཉིས་པ་རྒྱས་བཤད་ལ་བཞི། སེམས་ཅན་གཞན་བདག་ཏུ་བྱས་ནས་ལུས་སེམས་ལ་ཕྲག་དོག་དང་འགྲན་སེམས་ དང་ང་རྒྱལ་སྒོམ་པ། བདག་འཛིན་རང་སོར་བཞག་ནས་བདག་གཞན་བརྗེ་བ། གཉེན་པོ་ལ་བདག་ཏུ་བྱས་ནས་སེམས་ ཚར་བཅད་པ། ལུས་ལ་ཆགས་པ་ཉེས་པའི་འབྱུང་གནས་སུ་བསྟན་པའོ། །དང་པོ་སེམས་ཅན་གཞན་བདག་ཏུ་བྱས་ ནས་ལུས་སེམས་ལ་ཕྲག་དོག་དང་འགྲན་སེམས་དང་ང་རྒྱལ་སྒོམ་པ་ལ་ཡང༌། བསྟན་བཤད་གཉིས་ཀྱི ། དང་པོ་ མདོར་བསྟན་པ་ནི། དམན་སོགས་བདག་ཏུ་བྱས་པ་དང༌། ། གཞན་ཉིད་དུ་ནི་བདག་བྱས་ནས། ། རྣམ་རྟོག་མེད་པའི་སེམས་ཀྱི ས་སུ། ། ཕྲ་དོག་དང་ནི་ང་རྒྱལ་སྒོམ།།  །། ཞེས་སོ། ། གཉིས་པ་རྒྱས་བཤད་ལ་གསུམ། སེམས་ཅན་རྣམས་བདག་ཏུ་བྱས་ནས་གཞན་ལུས་སེམས་ལ་ཕྲག་དོག་སྒོམ་པ། སེམས་ཅན་རྣམས་བདག་ཏུ་བྱས་ནས་གཞན་ལུས་སེམས་ལ་འགྲན་སེམས་སྒོམ་པ། སེམས་ཅན་རྣམས་བདག་ཏུ་ བྱས་ནས་གཞན་ལུས་སེམས་ལ་ང་རྒྱལ་སྒོམ་པའོ། །དང་པོ་སེམས་ཅན་རྣམས་བདག་ཏུ་བྱས་ནས་གཞན་ལུས་ སེམས་ལ་ཕྲག་དོག་སྒོམ་པ་ནི། འདི་ནི་བཀུར་བྱས་བདག་ནི་མིན། ། འདི་བཞིན་བདག་གིས་མ་རྙེད་ཅིང༌། ། འདི་ནི་བསྟོད་བྱས་བདག་ལ་སྨོད། ། འདི་བདེ་བདག་ནི་སྡུག་བསྔལ་ལ།།  །། བདག་ནི་ལས་རྣམས་བྱེད་པ་དང༌། ། འདི་ནི་བདེ་བ་ཉིད་དུ་གནས། །

འདི་ནི་འཇིག་རྟེན་ལ་ཆེ་དང༌། ། བདག་དམན་ཡོན་ཏན་མེད་པར་གྲགས།།  །། ཡོན་ཏན་མེད་པས་ཅི་ཞིག་བྱ། ། བདག་ཀུན་ཡོན་ཏན་ལྡན་པ་ཉིད། ། གང་བས་དེ་དམན་དེ་ཡོད་ཅིང༌། ། གང་བས་བདག་མཆོག་དེ་ཡང་ཡོད།།  །། ཚུལ་ཁྲིམས་ལྟ་བས་རྒུད་སོགས་ནི། ། ཉོན་མོངས་སྟོབས་ཀ ྱིས་བདག་དབང་མིན། ། ཅི་ནུས་བདག་གིས་གསོ་དགོས་ཏེ། ། གནོད་པའང་བདག་གིས་དང་དུ་བླང༌།།  །། འོན་ཏེ་བདག་འདིའི་གསོ་བྱ་མིན། ། ཅི་ཕྱི ར་བདག་ལ་བརྙས་པ་བྱེད། ། བདག་ལ་དེ་ཡི་ཡོན་ཏན་ག ྱི ས། ། ཅི་བྱ་འདི་བདག་ཡོན་ཏན་ཅན།།  །། ངན་འགྲོ་གདུག་པའི་ཁར་གནས་པའི། ། འགྲོ་ལ་ས ྙི ང་རྗེ་མེད་པར་འདི། ། ཕ ྱི ར་ལ་ཡོན་ཏན་རློམ་པ་ཡིས། ། མཁས་པ་དག་ལ་བསྡོ་བར་འདོད།།  །། ཅེས་གསུངས་ཏེ། བདག་ཀུན་ཡོན་ཏན་ལྡན་པ་ཉིད། །ཅེས་པ་ཡན་གྱིས་ལུས་སེམས་ལ་རྙེད་བཀུར་དང་གྲགས་པ་བྱུང་ བ་ལ་བདག་སེམས་ཅན་གྱིས་མི་བཟོད་པ་སྒོམ་པ་དང༌། ཅི་ཕྱི ར་བདག་ལ་བརྙས་པ་བྱེད་ཀ ྱི ་བར་ག ྱིས་ལུས་སེམས་ ཀ ྱིས་བརྙས་པ་བྱས་པ་བདག་སེམས་ཅན་གྱིས་མི་བཟོད་པ་དང༌། ལྷག་མས་ལུས་སེམས་ཀྱི ས་བསྡོ་བ་བདག་སེམས་ ཅན་ག ྱིས་མི་བཟོད་པ་སྒོམ་པའོ། ། གཉིས་པ་སེམས་ཅན་རྣམས་བདག་ཏུ་བྱས་ནས་གཞན་ལུས་སེམས་ལ་འགྲན་སེམས་སྒོམ་པ་ནི།

བདག་དང་མཉམ་གཞན་ལ་བལྟས་ནས། ། གང་གིས་རང་ནི་ལྷག་བྱའི་ཕྱི ར། ། བདག་གི་རྙེད་དང་བཀུར་སྟི་ནི། ། རྩོད་པ་ཡིས་ཀྱང་ངེས་པར་སྒྲུབ།།  །། ཅི་ནས་བདག་གི་ཡོན་ཏན་ནི། ། འཇིག་རྟེན་ཀུན་ལ་གྲགས་པ་དང༌། ། གཞན་ཡང་འདི་ཡི་ཡོན་ཏན་གང༌། ། སུས་ཀྱང་ཐོས་པར་མི་འགྱུར་བྱ།།  །། བདག་གི་སྐྱོན་ཡང་སྦ་བྱ་ཞིང༌། ། བདག་ནི་མཆོད་འགྱུར་འདི་ལ་མིན། ། བདག་དེང་རྙེད་པ་ལེགས་བརྙེད་ཅིང༌། ། བདག་ནི་བཀུར་འགྱུར་འདི་ལ་མིན།།  ། འདི་ནི་མ་རུངས་བྱས་པ་ལ། ། ཡུན་རིང་བདག་ནི་དགའ་བས་ལྟ། ། འགྲོ་བ་ཀུན་ག ྱི ས་བཞད་གད་དང༌། ། ཕན་ཚུན་སྨོད་པ་དག་ཏུ་བྱ།།  །། ཞེས་གསུངས་ཏེ། དང་པོས་ལུས་སེམས་ལ་རྙེད་བཀུར་འདུག་ན་ཕྲོགས་ཏེ་བདག་སེམས་ཅན་གྱིས་སྤྱོད་པ་དང༌། གཉིས་པས་ལུས་སེམས་ནི་གྲགས་སུ་མི་གཞུག་ཅིང་བདག་སེམས་ཅན་གྱི་གྲགས་པ་སྤེལ་བ་དང༌། གཉིས་ཀྱིས་ཉེས་ པ་ཐམས་ཅད་གཞན་ལུས་སེམས་འདི་ལ་བསྐུར་ཞིང་ལེགས་པ་ཐམས་ཅད་བདག་སེམས་ཅན་གྱིས་སྤྱོད་པར་བསྟན་ ཏོ། ། གསུམ་པ་སེམས་ཅན་རྣམས་བདག་ཏུ་བྱས་ནས་གཞན་ལུས་སེམས་ལ་ང་རྒྱལ་སྒོམ་པ་ནི། ཉོན་མོངས་འདི་ཡང་བདག་དང་ནི། ། ལྷན་ཅིག་ཏུ་ནི་འགྲན་ཞཻས་གྲག །

འདི་བདག་ཐོས་དང་ཤེས་རབ་བམ། ། གཟུགས་རིགས་ནོར་ག ྱིས་མཉམ་མམ་ཅི།།  །། དེ་ལྟར་ཀུན་ལ་གྲགས་པ་ཡི། ། བདག་གི་ཡོན་ཏན་ཐོས་ནས་ནི། ། སྤུ་ལྡང་དགའ་བ་སྐྱེ་འགྱུར་བའི། ། བདེ་སྐྱིད་ལ་ནི་ཡོངས་སུ་སྤྱོད།།  །། ཅི་སྟེ་འདི་ལ་རྙེད་ཡོད་ཀྱང༌། ། གལ་ཏེ་ང་ཡི་ལས་བྱེད་ན། ། འདི་ལ་འཚོ་བ་ཙམ་བྱིན་ནས། ། བདག་གི་སྟོབས་ཀ ྱིས་དེ་བླང་བྱ།།  །། འདི་ནི་བདེ་ལས་ཉམས་བྱ་ཞིང༌། ། བདག་གི་སྣོད་དང་རྟག་སྦྱར་བྱ། ། ཞེས་གསུངས་ཏེ། གཉིས་ཀྱིས་ལུས་སེམས་ལས་བདག་སེམས་ཅན་ལྷག་པར་བསྟན། ཚིགས་བཅད་ཕྱེད་དང་གཉིས་ ཀ ྱིས་དེ་བདག་གི་བྲན་དུ་བཀོལ་བར་བསྟན་ཏོ། ། གཉིས་པ་བདག་འཛིན་རང་སར་བཞག་ནས་བདག་གཞན་བརྗེ་བ་ནི། འདི་ཡིས་བརྒྱ་ཕྲག་ཐམས་ཅད་དུ། ། འཁོར་བར་བདག་ལ་གནོད་པ་བྱས།།  །། ཡིད་ཁྱོད་རང་དོན་བྱེད་འདོད་པས། ། བསྐལ་པ་གྲངས་མེད་འདས་གྱུར་ཀྱང༌། ། ངལ་བ་ཆེན་པོ་དེ་ལྟ་བུས། ། ཁྱོད་ཀྱི་སྡུག་བསྔལ་འབའ་ཞིག་བསྒྲུབས།།  །། དེ་ལྟར་ངེས་པར་གཞན་དག་གི ། 

ོན་ལ་རབ་ཏུ་འཇུག་ག ྱི ས་དང༌། ། ཐུབ་པའི་བཀའ་ནི་མི་སླུ་བས། ། དེ་ཡི་ཡོན་ཏན་ཕ ྱི ས་མཐོང་འགྱུར།།  །། གལ་ཏེ་ཁྱོད་ཀྱི ས་སྔ་དུས་སུ། ། ལས་འདི་བྱས་པར་གྱུར་ན་ནི། ། སངས་རྒྱས་ཕུན་སུམ་བདེ་མིན་པ། ། འདི་འདྲའི་གནས་སྐབས་སྲིད་མི་འགྱུར།།  །། དེ་བས་འདི་ལྟར་གཞན་དག་གི ། ཁུ་བ་ཁྲག་གི་ཐིགས་པ་ལ། ། ཁྱོད་ཀྱིས་བདག་འཛིན་བྱས་པ་ལྟར། ། དེ་བཞིན་གཞན་ལའང་གོམས་པར་ག ྱི ས།།  །། གཞན་ག ྱི་རྟོག་ཆེན་བྱས་ནས་ནི། ། བདག་གི་ལུས་ལ་ཅི་སྣང་བ། ། དེ་དང་དེ་ཉིད་ཕྲོགས་བྱས་ནས། ། ཁྱོད་ཀྱིས་གཞན་ལ་ཕན་པར་སྦྱོར།།  །། བདག་སྐ ྱིད་གཞན་ནི་མི་སྐྱི ད་ལ། ། བདག་མཐོ་གཞན་ནི་དམའ་བ་དང༌། ། བདག་ནི་ཕན་བྱེད་གཞན་མིན་ཞེས། ། བདག་ལ་ཕྲག་དོག་ཅིས་མི་བྱེད།།  །། བདག་ནི་བདེ་དང་བྲལ་ག ྱིས་ཏེ། ། གཞན་ག ྱི་སྡུག་བསྔལ་བདག་ལ་སྦྱོར། ། གང་ཚེ་འདི་ན་ཅི་བྱེད་ཅེས། ། བདག་གི་སྐྱོན་ལ་བརྟག་པར་གྱིས།།  །། གཞན་ག ྱིས་ཉེས་པ་བྱས་པ་ཡང༌། །

རང་གི་སྐྱོན་དུ་བསྒྱུར་བྱོས་ལ། ། བདག་གིས་ཉེས་པ་ཆུང་བྱས་ཀྱང༌། ། སྐྱེ་བོ་མང་ལ་རབ་ཏུ་ཤོགས།།  །། གཞན་ག ྱི་གྲགས་པ་ལྷག་བརྗོད་པས། ། རག་གི་གྲགས་པ་ཟིལ་གྱི ས་གནོན། ། བདག་གི་བྲན་ག ྱི ་ཐ་མ་ལྟར། ། དོན་རྣམས་ཀུན་ལ་བཀོལ་བར་ག ྱིས།།  །། འདི་ནི་སྐྱོན་ཅན་རང་བཞིན་ཏེ། ། གློ་བུར་ཡོན་ཏན་ཆས་མི་བསྟོད། ། འདི་ཡི་ཡོན་ཏན་ཅི་ནས་ཀྱང༌། ། འགས་ཀྱང་མི་ཤེས་དེ་ལྟར་གྱིས།།  །། མདོར་ན་བདག་གི་དོན་ག ྱི ་ཕ ྱི ར། ། ཁྱོད་ཀྱི ས་གཞན་ལ་གནོད་བྱས་གང༌། ། གནོད་དེ་སེམས་ཅན་དོན་ག ྱི ་ཕ ྱི ར། ། བདག་ཉིད་ལ་ནི་འབབ་པར་གྱིས།།  །། འདི་ནི་གཉའ་དྲག་འགྱུར་ཚུལ་དུ། ། ཤེད་སྐྱེད་པར་ནི་མི་བྱ་སྟེ། ། བག་མ་གསར་བའི་ཚུལ་བཞིན་དུ། ། ངོ་ཚས་འཇིགས་དང་བསྡམས་ཏེ་བཞག།  །། ཞེས་གསུངས་ཏེ། ཚིགས་བཅད་ཕྱེད་དང་གཉིས་ཀྱི ས་སྔར་རང་དོན་འབའ་ཞིག་བསམས་པས་བསླུས་པར་བསྟན། གཉིས་ཀྱི ས་ཕ ྱིན་ཆད་དེ་ལས་ལྡོག་པར་གདམས། ལྷག་མས་བདེ་དགེ་རྣམས་གཞན་ལ་བྱིན་ལ་སྡུག་བསྔལ་བདག་ གིས་ལོང་ཞིག་པར་གདམས་སོ། ། གསུམ་པ་གཉེན་པོ་ལ་བདག་ཏུ་བྱས་ནས་སེམས་ཚར་བཅད་པ་ནི།

ེ་བྱ་དེ་ལྟར་གནས་བྱ་ཞིང༌། ། དེ་ལྟར་ཁྱོད་ཀྱིས་མི་བྱ་བ། ། དེ་ལྟར་འདི་ནི་དབང་བྱ་སྟེ། ། དེ་ལས་འདས་ན་ཚར་བཅད་བྱ།།  །། འོན་ཏེ་དེ་ལྟར་གདམས་ཀྱང་ནི། ། སེམས་ཁྱོད་དེ་ལྟར་མི་བྱེད་ན། ། ཁྱོན་ལ་ཉེས་ཀུན་བརྟེན་པས་ན། ། ཁྱོན་ཉིད་ཚར་བཅད་བྱ་བར་ཟད།།  །། ཁྱོད་ཀྱི ས་ཁོ་བོ་གར་བརླག་པའི། ། སྔོན་ག ྱི་དུས་དེ་གཞན་ཡིན་ཏེ། ། ངས་མཐོང་ཁྱོད་ད་གང་དུ་འགྲོ ། ཁྱོད་ཀྱི་དྲེགས་པ་ཀུན་གཞོམ་བྱ།།  །། ད་དུང་བདག་ལ་རང་གི་དོན། ། ཡོད་སྙམ་སེམས་པ་དེ་དོར་ཞིག ། བདག་གིས་གཞན་ལ་ཁྱོད་བཙོངས་ཀྱི ས། ། སྐྱོ་བར་མ་སེམས་ཞོ་ཤ་ཕུལ།།  །། གལ་ཏེ་བག་མེད་གྱུར་ནས་ཁྱོད། ། སེམས་ཅན་རྣམས་ལ་མ་བྱིན་ན། ། ཁྱོན་ཀྱི ས་ཁོ་བོ་དམྱལ་བ་ཡི། ། སྲུང་མ་རྣམས་ལ་བྱིན་དུ་ངེས།།  །། དེ་ལྟར་ཁྱོད་ཀྱིས་རེ་ལྟ་ཞིག ། ཁོ་བོ་བྱིན་པས་ཡུན་རིང་སྡུག ། ད་ནི་འཁོན་རྣམས་དྲན་བྱས་ཏེ། ། ཁྱོད་ཀྱི ་རང་དོན་སེམས་པ་གཞོམ།།  །།

ཞེས་གསུངས་ཏེ། དང་པོ་གཉིས་ཀྱིས་སེམས་ཚར་བཅད་བྱར་བསྟན། གསུམ་པ་དང་བཞི་པས་ཕྱིན་ཆད་སེམས་ཀྱི་ དབང་དུ་མི་གཏོང་བར་བསྟན། ཐ་མ་གཉིས་ཀྱིས་སེམས་ཀྱི ་དབང་དུ་གཏོང་མི་རིགས་པར་བསྟན་པའོ། ། བཞི་པ་ལུས་ལ་ཆགས་པ་ཉེས་པའི་འབྱུང་གནས་སུ་བསྟན་པ་ནི། དེས་ཏེ་བདག་ནི་དགའ་འདོད་ན། ། རང་ལ་བདག་གིས་དགར་མི་བྱ། ། དེས་ཏེ་བདག་ནི་སྲུང་འདོད་ན། ། གཞན་དག་རྟག་ཏུ་སྲུང་བར་བྱ།།  །། ཇི་ལྟ་ཇི་ལྟར་ལུས་འདི་ནི། ། ཡོངས་སུ་སྐྱོང་བར་བྱེད་འགྱུར་བ། ། དེ་ལྟ་དེ་ལྟར་ཤིན་ཏུ་ནི། ། གཟེ་རེག་ཅན་དུ་གྱུར་ནས་ལྟུང༌།།  །། དེ་ལྟར་ལྟུང་བ་དེ་ཡི་ཡང༌། ། འདོད་པ་ས་འདི་ཐམས་ཅད་ཀྱི ས། ། རྫོགས་པར་ནུས་པ་ཡོད་མིན་ན། ། དེ་ཡི་འདོད་པ་སུས་བྱེད་ནུས།།  །། ནུས་མེད་འདོད་ལས་ཉོན་མོངས་དང༌། ། བསམ་པ་ཉམས་པའང་སྐྱེ་བར་འགྱུར། ། གང་ཞིག་ཀུན་ལ་ལྟོས་མེད་པ། ། དེ་ཡི་ཕུན་ཚོགས་ཟད་མི་ཤེས།།  །། དེ་བས་ལུས་ཀྱི ་འདོད་པ་ནི། ། འཕེལ་ཕྱི ར་སྐབས་དབྱེ་མི་བྱ་སྟེ། ། གང་ཞིག་ཡིད་འོང་མི་འཛིན་པ། ། དེ་ནི་དངོས་པོ་བཟང་པོ་ཡིན།།  །།

ཐ་མར་ཐལ་བའི་མཐར་གཏུགས་ཤིང༌། ། མི་གཡོ་གཞན་ག ྱིས་བསྐྱོད་བྱ་བ། ། མི་གཙང་གཟུགས་ནི་མི་བཟད་པ། ། འདི་ལ་ཅི་ཕྱིར་བདག་ཏུ་འཛིན།།  །། གསོན་ནམ་ཡང་ན་ཤི་ཡང་སླའི། ། བདག་ལ་འཁྲུལ་འཁོར་འདིས་ཅི་བྱ། ། བོང་སོགས་འདི་ཁྱད་ཅི་ཡོད་ན། ། ཀྱེ་ཧུད་ང་རྒྱལ་སེལ་མི་བྱེད།།  །། ལུས་ཀ ྱི་ཁ་ཏ་བྱས་པ་ཡིས། ། དོན་མེད་སྡུག་བསྔལ་ཉེར་བསགས་ནས། ། རྗེས་སུ་ཆགས་དང་ཁོང་ཁྲོ་བ། ། ཤིང་མཚུངས་འདི་ལ་ཅི་ཞིག་བྱ།།  །། བདག་གིས་འདི་ལྟར་བསྐྱངས་པ་འམ། ། བྱ་རྒོད་སོགས་ཀ ྱི ས་ཟོས་ཀྱང་རུང༌། ། ཆགས་མེད་ཞེ་སྡང་ཡོན་མིན་ན། ། ཅི་སྟེ་དེ་ལ་ཆགས་པར་བྱེད།།  །། གང་ཞིག་སྨོད་པས་ཁྲོ་བ་དང༌། ། གང་ཞིག་བསྟོད་པས་མགུ་གྱུར་བ། ། གལ་ཏེ་དེ་ཉིད་ཤེས་མེད་ན། ། བདག་གིས་གང་གི་ངལ་བ་བྱས།།  །། གང་ཞིག་ལུས་འདི་འདོད་གྱུར་པ། ། དེ་དང་བདག་བཤེས་ཡིན་ཞེ་ན། ། ཐམས་ཅད་རང་གི་ལུས་འདོད་པས། ། དེ་ལ་བདག་ཀོ་ཅིས་མི་དགའ།།  །།

ེ་བས་བདག་གིས་ཆགས་མེད་པར། ། འགྲོ་ལ་ཕན་ཕ ྱི ར་ལུས་བཏང་བྱ། ། དེས་ན་འདི་ལ་ཉེས་མང་ཡང༌། ། ལས་ཀ ྱི་སྤྱད་བཞིན་བཟུང་བར་བྱ།།  །། ཞེས་གསུངས་ཏེ། དང་པོས་མདོར་བསྟན། གསུམ་ག ྱི ས་བསྐྱངས་ན་གཟེ་རེག་འཕེལ་བ་དང། ལྔ་པ་དང་དྲུག་པས་ བདག་ཏུ་བཟུང་བྱ་མ་ཡིན་པ་དང༌། དེ་ནས་གསུམ་གྱི ས་ལུས་ལ་ས ྙི ང་པོ་མེད་པ་དང༌། གཉིས་ཀྱི ས་ལུས་ལ་བསྟོད་ དམད་བྱས་པ་ལ་ཆགས་སྡང་སྐྱེད་མི་རིགས་པ་དང༌། ཐ་མས་ལུས་སྙི ང་པོ་མེད་ཀྱང་དུས་མིན་དུ་མི་དོར་ཞིང་དུས་སུ་ ཕ ྱིན་ན་བཏང་བྱར་བསྟན་པ་ཡིན་ནོ། ། དེ་ཡང་བདག་མེད་སྒོམ་པ་ནི་ཆོས་ཀ ྱི ་མཆོག་ཡིན་ལ། བདག་གཞན་བརྗེ་བ་ནི་དེ་ལྟ་མ་ཡིན་ནོ་སྙམ་ན། སྤ ྱི ར་ གང་ཟག་གི་བདག་རྟོག་དང༌། གཟུང་བའི་བདག་རྟོག་ཙམ་གཙོ་བོར་ཟློག་པ་ནི་ཉན་རང་གི་ལམ་སྟེ་འབྲས་བུ་ཉི་ཚ་བར་ ཟད་ལ། ཇི་ལྟར་རྡོ་གཙང་མའི་སྟེང་དུ་ས་བོན་མི་སྐྱེ་ལ། ས་གཞི་ལྗན་ལྗིན་དང་བཙོག་པས་ཁེབས་པ་ལ་ནི་ལོ་ཐོག་ ལེགས་པར་སྐྱེ་བ་ལྟར་ཉན་རང་སྲེད་པ་དང་བྲལ་བ་ལ་ནི་དེ་ལྟ་མིན་ལ། སོ་སྐྱེ་ཉོན་མོངས་ཀ ྱི་འཆིང་བ་ཐམས་ཅད་པ་ལ་ ནི་བྱང་ཆུབ་ཀྱི་སེམས་ཡོན་ཏན་ཐམས་ཅད་པ་སྐྱེ་སྟེ། དེའི་ཕྱིར་བདག་ཏུ་འཛིན་པ་ནི་དེ་བཞིན་གཤེགས་པའི་གདུང་ ངོ༌། །མ་རིག་པ་དང༌། འདོད་ཆགས་དང༌། ཞེ་སྡང་དང༌། གཏི་མུག་ནི་དེ་བཞིན་གཤེགས་པའི་གདུང་ངོ༌། །ཞེས་དང༌། ཇི་ལྟར་གྲོང་ཁྱེར་སྐྱོ་བོའི་མི་གཙང་ལུད། ། དེ་ནི་བུ་རམ་ཤིང་པའི་ཞིང་ལ་ཕན། ། དེ་བཞིན་བྱང་ཆུབ་སེམས་དཔའི་ཉོན་མོངས་ལུད། ། དེ་ནི་སངས་རྒྱས་ཆོས་རྣམས་སྐྱེད་ལ་ཕན། ། ཞེས་གསུངས་པ་ཡིན་ནོ། །ཁ་ཅིག་འདི་ནི་སྙི ང་རྗེ་ལ་ཉོན་མོངས་ཀ ྱི ་སྒྲས་བསྟན་པ་སྟེ། ཉོན་མོངས་ཀ ྱི ས་འཁོར་བར་ སྐྱེ་བ་ལྟར་ས ྙི ང་རྗེས་ཀྱང་བྱང་ཆུབ་སེམས་གཞན་དོན་དུ་ས ྲིད་པ་འཛིན་པའི་རྒྱུ་བྱེད་པས་སོ་ཟེར་ཡང༌། དེ་ནི་ཐབས་ མཁས་པའི་ལམ་ལ་སྐྱི་གཡའ་བས་འཁྱོག་འགྲོས་སུ་སྨྲ་བར་ཟད་དེ། ཉོན་མོངས་དགྲོལ་བ་རྡོ་རྗེ་ཐེག་པའི་གཏམ་རྣམས་ ཆོས་མ་ཡིན་པར་སྒྲོག་འདོད་པའི་གཏམ་ཡིན་གྱི། དེས་འདུལ་གྱི ་གདུལ་བྱ་ལ་སྟོན་ན་དེར་ཟད་གཞན་དུ་ན་དེར་ཞེན་ པར་མི་བྱའོ། ། དེས་ན་བདག་ནི་བཟུང་བ་ཙམ་ལས་རང་བཞིན་མི་དམིགས་པར་ཤེས་ནས་བྱ་ནམ་མཁའ་ལ་འཕུར་རྩལ་སྦྱོང་ བ་ལྟར། རེས་གཞན་བདག་ཏུ་བྱས་ཤིང་བདག་ཉིད་གཞན་དུ་བཞག་པ་དང༌། རེས་གཉེན་པོའི་སེམས་བདག་ཏུ་བྱས་ 

ིང་བདག་འཛིན་གཞན་དུ་བཞག་པ་སོགས་རྣམ་པ་དུ་མས་རྒྱུད་སྦྱངས་ཏེ་ཕ་རོལ་ཏུ་ཕ ྱི ན་པ་རྣམས་རྫོགས་པར་བྱེད་ པས་བདག་འཛིན་དང་བདག་མེད་སོགས་ནི་རྒན་པོའི་མདུན་ན་བྱིས་པའི་རྩེད་མོ་ལྟར་མཐོང་བར་འགྱུར་ལ། ལས་ དང་པོ་པ་གང་ཟག་གི་བདག་འཛིན་སྟུག་པོ་ཅན་ཡང་འདི་ལྟར་སྦྱངས་པ་ན་བདག་འགོག་གི་རིགས་པ་ལ་མ་ལྟོས་པར་ བདག་ཏུ་འཛིན་པ་ཐམས་ཅད་ཀྱང་རྣམ་པར་གྲོལ་བར་འགྱུར་ན་གང་ཟག་གི་བདག་འཛིན་ཁོ་ན་ཞིག་ལྟ་སྨོས་ཀྱང་ཅི་ དགོས། གང་ཟག་གི་བདག་མེད་དོ་ཞེས་ཁ་དོན་དུ་བྱེད་པ་ནི་བདག་མེད་སྒོམ་པ་མིན་ལ། གང་ཟག་གི་བདག་མེད་པར་ ངེས་པ་རྒྱུད་ལ་མ་སྐྱེད་པར་མེད་དོ་ཞེས་འཛིན་པ་ནི་བདག་མེད་ཤེས་པ་མ་ཡིན་ཏེ། ཁ་ཟས་ཁ་ཟས་ཞེས་ཁ་དོན་བྱེད་ པ་ནི་ཁ་ཟས་སྒྲུབ་པ་མ་ཡིན་ལ། ཁ་ཟས་ཡོད་དོ་སྙམ་དུ་འཛིན་པ་ནི་ཁ་ཟས་ལ་ལོངས་སྤྱོད་པ་མ་ཡིན་པ་བཞིན་ནོ་ཞེས་ འདིར་ཡང་ཤེས་པར་བྱའོ། ། ཡང་བདག་གཞན་བརྗེ་བ་ཞེས་བྱ་བ་དེ་ཅི། ཇི་ལྟར་བ་ལང་དང་བདག་ཉིད་བདག་གཞན་བརྗེ་བའི་ཚེ་ན་བདག་བ་ ལང་དུ་འགྱུར་ལ། བ་ལང་བདག་ཉིད་དུ་འགྱུར་བ་ཞིག་ཡིན་ནམ། དེ་ལྟ་ན་སེམས་ཅན་གཅིག་གི་སེམས་རྒྱུད་དེ་གཅིག་ ཤོས་ཀ ྱི་སེམས་རྒྱུད་དུ་ཕན་ཚུན་འགྱུར་དགོས་ལ་དེ་ལྟ་བུ་ནི་གནས་མ་ཡིན་ནོ། ། གལ་ཏེ་མི་འགྱུར་ན་ནི་བདག་གཞན་ཇི་ལྟར་བརྗེ་ཅེ་ན། འདི་ལ་མཚོ་སྣ་པས། ཅི་བདག་གཞན་བརྗེ་བ་དེ་བདག་ གཞན་ག ྱི་ལུས་སེམས་གང་རུང་ཞིག་བརྗེ་འམ། གཉིས་ཀ་བརྗེ། དང་པོས་ལྟར་ན་གཞན་ག ྱི་ལུས་སེམས་གང་རུང་ ཞིག་སྡུག་བསྔལ་ལས་སྲུང་མི་དགོས་པར་འགྱུར། གཉིས་པ་ལྟར་ན་གཞན་ལུས་ཀ ྱིས་གཞན་སེམས་བསྲུངས་པ་ལ་མི་ རིགས་པ་མེད་པ་ལ། གཞན་དབང་མིག་ལ་སོགས་པ་ཡིས། ། རང་དོན་སྒྲུབ་པ་རིགས་མ་ཡིན། ། ཞེས་པ་མི་འཐད་དོ་ཞེ་ན། བདག་ལ་སྲུང་བྱའི་ཆ་དང་སྲུང་བྱེད་ཀ ྱི་ཆ་གཉིས་ལས་སྲུང་བྱའི་ཆ་ནས་བདག་གཞན་བརྗེ་ བ་ཡིན་ནོ། །དེ་ལ་རེས་འགའ་ནི་བདག་གཞན་མིང་དོན་གཉིས་ཀ་བརྗེས་པ་དང༌། རེས་འགའ་མིང་འབའ་ཞིག་བརྗེས་ པ་དང༌། རེས་འགའ་བདག་གི་ལུས་གཞན་ལ་བྱིན་པའི་ཚུལ་གྱི ས་འཆད་དོ་ཞེས་བཤད་ཀྱང་དཔྱད་པའི་གཞི་སྟེ། ལུས་ སེམས་གང་རུང་བརྗེ་འམ་གཉིས་ཀ་བརྗེ་ཞེས་རང་གིས་དོགས་པ་བཀོད་ནས། སྲུང་བྱ་དང་སྲུང་བྱེད་གཉིས་ལས་སྲུང་ བྱའི་ཆ་བརྗེ་ཞེས་རང་གིས་ལན་འདེབས་པ་ནི་བདག་གི་བུ་རམ་དང་གཞན་གྱི ་སྦྲང་བརྗེ་བ་ན་སྣོད་བཅུད་གཉིས་ཀ་ བརྗེ་འམ་གང་རུང་བརྗེ་ཞེས་དོགས་པ་བཀོད་ནས་བུ་རམ་ལ་ཤིང་དང་ཁུ་བ་གཉིས་ལས་ཁུ་བའི་ཆ་བརྗེའོ་ཞེས་ལན་ བཏབ་པ་ལྟ་བུ་སྟེ་ས ྙི ང་པོ་མ་མཐོང་ལ། རེས་འགའ་མིང་དོན་གཉིས་ཀ་བརྗེའོ་ཞེས་སོགས་ཀྱང་ལུས་སེམས་གཉིས་ཀའི་འམ་རེ་རེའི་ཡིན་ཞེས་སླར་དྲི་

དགོས་སོ། །བདག་ལ་སྲུང་བྱའི་ཆ་དང་སྲུང་བྱེད་ཀ ྱི་ཆ་གཉིས་ཞེས་པའང་སྤྱི ར་རང་རྒྱུད་ཀ ྱིས་ཟིན་པའི་ཕུང་པོ་ལྔ་ལ་ བདག་གི་འདུ་ཤེས་འཇུག་པ་ཡིན་ལ། དེ་ལ་དེའི་ལུས་སུ་སྣང་བ་གཟུགས་ཕུང་སྲུང་བྱ་དང་གཞན་བཞི་པོ་སྲུང་བྱེད་ དུ་འདོད་རྒྱུ་ཡིན་ནམ། བདག་འཛིན་ནི་འདུ་ཤེས་ཡིན་པས་འདུ་ཤེས་ཁོ་ནའི་སྟེང་ནས་བདག་སྡུག་བསྔལ་ལོ་སྙམ་ པ་སྲུང་བྱ་དང༌། བདག་གི་སྡུག་བསྔལ་ཞི་བར་བྱའོ་སྙམ་པ་ལྟ་བུ་སྲུང་བྱེད་དུ་འདོད་དམ། བདག་འཛིན་ལ་མ་ལྟོས་ པའི་སྲུང་བྱ་དང་སྲུང་བྱེད་ཀ ྱི་བདག་ཁས་ལེན་ནམ་ཅི། རེ་རེ་ཞིང་ཡང་མི་རིགས་ཏེ། བདག་འཛིན་ནི་མ་བརྟགས་པར་ འཁྲུལ་པ་ཁོ་ན་ཡིན་པའི་ཕྱིར། ཡུལ་རེ་རེ་ལ་ཡང་རེས་སྲུང་བྱ་དང་རེས་སྲུང་བྱེད་དུ་རྟོག་པས་ར ྨི་ལམ་ལྟར་ཉིང་འཁྲུལ་ པ་ཁོ་ན་ཡིན་ཏེ། རེས་ལུས་སེམས་ཚོགས་པ་ལ་བདག་འགྲོའ་བཟའ ོ ོ་ཞེས་སོགས་བདག་ཏུ་ལྟ་ཞིང༌། རེས་བདག་གི་ ལུས་ཞེས་ལུས་ལ་བདག་གི་བའི་འདུ་ཤེས་སྐྱེ་ཞིང་སེམས་ལ་བདག་ཏུ་རྟོག་ལ། རེས་བདག་གི་སེམས་ཞེས་སེམས་ ལ་ཡང་བདག་གི་བའི་འདུ་ཤེས་འཇུག་པས་བདག་ནི་དེ་ལས་གཞན་པར་ལྟ་བའི་ཕྱི ར། སྲུང་བྱ་དང་སྲུང་བྱེད་ཀ ྱི ་བདག་ ཐ་དད་པ་ཅི་ཡང་མེད་དེ་ཁྱད་གཞི་བདག་དཔྱད་ན་མི་རྙེད་པའི་ཕྱི ར་རོ། ། བདག་མེད་ན་བདག་གཞན་ཇི་ལྟར་བརྗེ་ཞེ་ན། བདག་གཞན་གཉིས་ཀ་ཡོད་ནས་བརྗེ་བ་མ་ཡིན་མོད་ཀྱང༌། འཁོར་བ་ཐོག་མ་མེད་པའི་བག་ཆགས་ཀྱིས་སེམས་ཅན་རྣམས་བདག་གཞན་དུ་རྟོག་ཅིང་ཀུན་ནས་ཞེན་ལ། བདག་ ཉིད་ལ་གཅེས་སྤྲས་སུ་ལྟ་བ་བཟློག་པའི་ཕྱིར། ཤིང་འཁྱོག་པོ་སྲོང་བ་ལྟ་བུའི་ཚུལ་གྱིས་བདག་པས་གཞན་གཅེས་ པར་ལྟ་བ་ཡིན་ལ། བདག་མེད་རྟོགས་ནའང་བདག་གཞན་བརྗེ་བ་ནི་མི་འགལ་ཏེ་ས་ཐོབ་པའི་སྐྱེས་རབས་རྣམས་སུ་ ཉ་རོ་ཧི་ཀ་དང༌། རྒྱལ་པོ་དཔལ་ག ྱི ་སྡེ་ལ་སོགས་པས་གཞན་ག ྱི་བདེ་བའི་ཆེད་དུ་བདག་གི་སྡུག་བསྔལ་དང་དུ་བླངས་ པ་མཐའ་ཡས་པའི་ཕྱི ར་དང༌། སོ་སྐྱེ་ནི་བདག་གཞན་བརྗེ་བ་བསམ་པས་སྒོམ་པར་ཟད་ལ་འཕགས་ཆེན་རྣམས་སྦྱོར་ བས་དངོས་སུ་སྒྲུབ་པའི་ཕྱིར། བདག་མེད་རྟོགས་ཀྱང་རྗེས་ཐོབ་ཏུ་བདག་གི་ཐ་སྙད་ཙམ་རང་སོར་འཇོག་སྟེ། དགྲ་ བཅོམ་པ་རྣམས་ཀྱང་བདག་བསོད་སྙོམས་ལ་འཇུག་གོ་ཞེའམ། བདག་ནང་དུ་ཡང་དག་འཇོག་གོ་ཞེའམ་བདག་གི་ ཕྱགས་བདར་ཁྲོད་པའི་རྣམ་སྦྱར་ཅེས་སོགས་སྨྲ་ཞིང༌། དེ་བཞིན་གཤེགས་པ་ཡང་འཇིག་རྟེན་དང་མཐུན་པར་འཇུག་ པས་ང་མངོན་པར་རྫོགས་པར་སངས་རྒྱས་སོ་ཞེས་སོགས་གསུངས་པའི་ཕྱི ར་དང༌། བདག་གཞན་དུ་གདགས་པ་ ཙམ་མ་བཞག་ན་འཇིག་རྟེན་ག ྱི ་ཐ་སྙད་ཐམས་ཅད་མི་རུང་བའི་ཕྱི ར་རོ། ། དེས་ན་བདག་འཛིན་ནི་སེམས་ཀྱིས་ཡུལ་གང་ལ་ངའམ་ངའི་འོ་ཞེས་རློམ་པ་དེ་གོམས་པ་ཁོ་ན་ཡིན་ལ། གང་ གོམས་དེ་ལ་བདག་དང་བདག་གི་བའི་འདུ་ཤེས་འཇུག་སྟེ། དེ་རིང་གཞན་གྱི ས་བདག་ལ་གླང་པོ་ཆེ་ཞིག་བྱིན་ན་ཁ་ སང་ཕན་དེ་ལ་བདག་གི་བའི་འདུ་ཤེས་མེད་ཀྱང་དེ་རིང་ནས་བདག་གི་གླང་པོ་ཆེ་ཞེས་རྟོག་ལ། ཤིང་གི་ལྷ་ཁ་ཅིག་ཤིང་ལ་བདག་གི་འདུ་ཤེས་སྐྱེ་བ་དང༌། སའི་ལྷ་ཁ་ཅིག་ས་ལ་བདག་གོ་ཞེས་འདུ་ཤེས་པ་ཡང་ ཡོད་པས་ས་ལྷ་ལ་ས་དང༌། མེ་ལྷ་ལ་མེ་དང༌། གངྒཱའི་ལྷ་མོ་ལ་གངྒཱར་བརྗོད་པ་ལྟ་བུ་སྟེ་ཕ ྱི ་རོལ་པ་དག་གངྒཱ་ཆུར་ཡང་ འདོད་ཅིང་བུད་མེད་ཀྱང་ཡིན་པར་སྒྲོག་པ་ལྟ་བུ་ཡིན་ལ། དེ་གང་གི་ཚེ་ཡང་སེམས་ཀྱི་འཛིན་སྟངས་སུ་ཟད་ཀྱི་ཇི་ལྟར་

བཟུང་བའི་བདག་དེ་ནི་ཤེས་བྱ་ལ་སྲིད་པ་མ་ཡིན་ནོ། ། དེས་ན་བདག་མེད་པའི་ཕྱིར། དེའི་ལྟོས་ཟླ་གཞན་ཡང་མེད་པས་བདག་གཞན་ཉིད་ངོ་བོ་ཉིད་ཀྱིས་མེད་ལ། གང་ རྒྱུ་རྐྱེན་ག ྱི་རྟེན་འབྲེལ་ལས་སྣང་ཙམ་པ་བདག་གཞན་དུ་སྒྲོ་མ་བཏགས་པའི་མངོན་སུམ་པ་ཙམ་འདི་ཡང་སྐད་ཅིག་ མའི་ཕྲེང་བ་ཡིན་ལ། དེ་ལས་འདས་པ་ནི་འགགས་པས་བརྗེར་མེད། མ་འོངས་པ་མ་སྐྱེས་པས་བརྗེར་མེད། ད་ལྟར་ བ་ལ་གཅིག་ཐ་དད་མི་དམིགས་པས་བརྗེར་མེད་པས་ཆོས་གང་ཞིག་གང་ནས་གང་དུ་སྤོ་བ་དང་གང་ནས་གང་དུ་བརྗེ་ བར་བྱ་བ་རྡུལ་ཙམ་ཡང་མེད་མོད་ཀ ྱི་དེ་ལྟར་ཤེས་པ་ཉིད་ཀྱི ས་བདག་གཞན་ལ་སོགས་པའི་འཛིན་སྟངས་སྣ་ཚོགས་ པ་གོམས་པའི་དབང་གིས་སྐྱེ་བར་སྣང་ཙམ་པ་འདི་ལ་བཞད་གད་ཀྱི ་གནས་སུ་མཐོང་སྟེ། སྦྲུལ་སྔགས་མཁན་དུག་ སྦྲུལ་ལ་རྩེད་མོར་བྱེད་པ་དང༌། བྱ་ནམ་མཁའ་ལ་རྩེ་བ་དང༌། ཉ་ཆུ་ནང་ན་རྩེ་བ་ལྟར་རང་བཞིན་ཤེས་པས་བདག་འཛིན་ ལ་འཇིགས་པ་མེད་པར་རྩེད་མོ་ལྟར་བྱེད་ཅིང་བླ་ན་མེད་པའི་ལམ་སྦྱོང་བ་ཡིན་ནོ། །དེས་ན་བདག་གཞན་ལ་བརྗེ་རྒྱུ་ མེད་ཀྱང་འདུ་ཤེས་ཀྱི་འཛིན་སྟངས་བསྒྱུར་ནས་སྔར་བདག་ཉིད་གཅེས་པར་འཛིན་པ་དེ་ཕྱིས་གཞན་གཅེས་འཛིན་དུ་ བསྒྱུར་བ་དང༌། སྔར་བདག་ཏུ་བཟུང་བ་དེ་གཞན་དུ་བཞག་ནས་སྔར་གཞན་དུ་བཟུང་བ་དེ་ཕྱིས་བདག་ཏུ་འདུ་ཤེས་ བསྒྱུར་ནས་འཛིན་པ་ལ་སོགས་ཚུལ་སྣ་ཚོགས་པས་ཞི་བདེ་དོན་གཉེར་གྱི་རྟོག་པ་ར ྨི་ལམ་ནའང་མེད་པར་བདེ་དགེ་ ཐམས་ཅད་སེམས་ཅན་ལ་གཏོང་བ་ནི་བདག་གཞན་བརྗེ་བའི་བྱང་ཆུབ་ཀྱི་སེམས་སྒོམ་པ་ཞེས་འདོགས་པ་ཡིན་ནོ་ ཞེས་པ་ནི་ཞར་ལ་དོགས་པ་དཔྱད་པའོ། ། ད་ནི་གཞུང་དོན་དངོས་ལ་འཇུག་པར་བྱ་སྟེ། དེ་ཡང་གཞན་ཕའི་ཁུ་བ་དང་མའི་ཁྲག་གི་ཐིགས་པ་འདྲེས་པའི་ གོང་བུ་ས ྨིན་ནས་ཡན་ལག་དང༌། ཉིང་ལག་དང༌། དབང་པོ་དང་བཅས་པར་སྣང་བ་འདི་ལ་བདག་གམ་གཞན་ཞེས་བྱ་བ་ ཅི་ཡང་མེད་ཀྱང་སེམས་ཀྱི ས་བདག་གོ་ཞེས་འདུ་ཤེས་པ་གོམས་པའི་ད་ལྟར་དུ་སེམས་ཁྱོད་ཀྱིས་སེམས་ཅན་གཞན་ འདི་རྣམས་ལ་ཡང་བདག་ཏུ་ཅིས་མི་བཟུང་སྟེ། བཟུང་བྱའི་བདག་མེད་པར་ཡང་མཚུངས་ཤིང་བློས་འཛིན་ན་གང་ལ་ ཡང་བཟུང་ཆོག་པའི་ཕྱིར། དེ་ལྟར་གོམས་ན་གཞན་ལུས་ལ་བདག་གི་འདུ་ཤེས་སྐྱེ་ཞིང་བདག་ལུས་ལ་གཞན་གྱི ་འདུ་ ཤེས་སྐྱེ་བ་ལ་ཡང་དཀའ་བ་ཅི་ཡང་མེད་དོ། ། དེས་ན་བདག་འབའ་ཞིག་སྐྱོན་གྱི ་ཕུང་པོ་དང༌། གཞན་ཡོན་ཏན་ག ྱི་རྒྱ་མཚོར་ཤེས་པས་བདག་གཅེས་པར་ འཛིན་པ་དོར་ཏེ། ད་ནི་གཞན་ཁོ་ན་གཅེས་པར་བཟུང་བར་བྱའོ། །གལ་ཏེ་གཞན་མང་པོ་ཡིན་ན་དེ་དང་བདག་གཅིག་ པུ་རྗེ་བར་ག་ལ་ནུས་སྙམ་ན་ལུས་འདི་ཡང་ཕྱེ་ན། རུས་ཚིགས་སུམ་བརྒྱ་དྲུག་བཅུ། སྐྲ་ཉི་ཁྲི་ཆིག་སྟོང༌། རྩ་སྟོང་ ཕྲག་དོན་གཉིས། བ་སྤུ་བྱེ་བ་ཕྲག་མང་པོ། དོན་ལྔ། སྣོད་དྲུག་སོགས་ཡན་ལག་མང་པོ་ཡིན་ཡང་སེམས་ཀྱི ས་བདག་ ལུས་གཅིག་ཏུ་འཛིན་པ་ལྟར་སེམས་ཅན་མང་པོ་འདི་རྣམས་ཀྱང་རེ་རེ་ཞིང་སྐྱེ་འགྲོའི་བྱེ་བྲག་ཡིན་ལ། སེམས་ཅན་དེ་ ཐམས་ཅད་ལ་གཞན་གཅིག་གི་འདུ་ཤེས་སྐྱེ་བར་ནུས་སོ། ། དཔེ་འདི་གོང་དུ། ལག་པ་ལ་སོགས་དབྱེ་བ་རྣམ་མང་ཡང༌། །ཞེས་པ་དང་ཟློས་སོ་ཞེ་ན། མི་ཟློས་ཏེ་སྔ་མ་སྲུང

བྱར་གཅིག་པ་དང༌། འདི་ལུས་སུ་གཅིག་པའི་དོན་དུ་འཆད་པའི་ཕྱི ར་རོ། །དེ་ལན་གཅིག་སྐྱེས་པས་ཆོག་གམ་སྙམ་ན་ ཡང་ཡང་གོམས་པར་བྱ་དགོས་ཏེ་གོམས་པ་ན་བདག་མེད་ཀྱི་ལུས་ལ་བདག་གི་བློ་སྐྱེ་བ་ལྟར་གཞན་ལ་བདག་འཛིན་ གོམས་ནའང་དེ་ལ་བདག་གི་འདུ་ཤེས་སྐྱེའོ། ། དེ་ལྟར་སྔར་གཞན་དུ་བཟུང་བ་དེ་ཁོ་ན་ལ་གཅེས་པར་འཛིན་པ་སྐྱེས་ཏེ་རྣམ་པ་སྣ་ཚོགས་པས་དེའི་དོན་སྒྲུབ་ པར་འགྱུར་ལ། དེའི་ཚེ་ཡང་དོན་སྒྲུབ་ཡུལ་དེ་ལས་ཕན་བཏགས་པའི་ལན་འདོད་པ་དང་ཚིག་གི་གཏང་རག་རེ་བའམ་ འདིའི་དོན་བྱས་སོ་ཞེས་པའི་རློམ་སེམས་གང་ཡང་འབྱུང་བའི་གནས་མེད་དེ། དཔེར་ན། འཇིག་རྟེན་པ་དག་རང་གི་ ཟས་ཟོས་ནས་རང་ལ་ལན་མི་རེ་བ་བཞིན་ནོ། །གོམས་པ་དེ་ཡང་དང་པོར་མེ་ཆུང་ངུ་ནས་གསོ་བ་ལྟར་ཆུང་ངུ་ནས་ གོམས་པ་རེ་བྱ་སྟེ། ཇི་ལྟར་བདག་ཉིད་མི་འདོད་པ་ཆུང་ངུ་ལས་ཀྱང་སྲུང་པ་དེ་ལྟར་སེམས་ཅན་གང་ཡང་རུང་བ་ཞིག་ ལ་ཐ་ན་ཀུ་རེ་དང་ཀྱལ་ཀ་ཙམ་དུ་ཡང་མི་འདོད་པ་དང་མི་སྙན་པ་ཆུང་ངུ་ཙམ་འདུག་པའང་བསལ་ཞིང་སྲུང་བར་བྱ་ལ། རྟག་ཏུ་གཞན་ཕན་དང་ས ྙི ང་རྗེའི་སེམས་རྒྱུན་མི་འཆད་པར་གོམས་ཤིང་ལག་ལེན་དུ་གདབ་པར་བྱའོ། །འགྲེལ་ཆེན་དུ། ཇི་ལྟར་མྱ་ངན་གདུང་སོགས་ལས། ། བདག་སྲུང་འདོད་པ་དེ་བཞིན་དུ། ། འགྲོ་བ་རྣམས་ལ་སྲུང་སེམས་དང༌། ། ས ྙི ང་རྗེའི་སེམས་ནི་གོམས་པར་བྱ། ། ཞེས་འབྲུ་གཉེར་ཏོ། །འགྲོ་བའི་སྡུག་བསྔལ་ཆུང་ངུ་ནས་བསལ་དགོས་ཤིང་སེལ་ནུས་ཏེ། ཇི་ལྟར་མགོན་པོ་སྤྱན་ རས་གཟིགས་འཁོར་ལོས་བསྒྱུར་བ་ར ྩི བས་ཀ ྱི ་མུ་ཁྱུད་ཀ ྱི་སྲས་ཀ ྱི ་ཐུབ་བོ་མིག་མི་འཛུམ་པར་གྱུར་པའི་ཚེ་བདག་ གིས་སེམས་ཅན་གྱི ་ཁམས་ཐམས་ཅད་ལ་རྣམ་པར་བལྟས་ནས་སྡུག་བསྔལ་མཐའ་ཡས་པར་མཐོང་ལ་སྡུག་བསྔལ་ དེ་ཐམས་ཅད་ལས་བསྐྱབ་པའི་ཕྱིར། བདག་གིས་བྱང་ཆུབ་སེམས་དཔའི་དུས་ཉིད་ནས་སངས་རྒྱས་ཀྱི ་བྱ་བ་བྱ་སྟེ་ བདག་གིས་མིང་བྱིན་ག ྱི ས་བརླབ་པར་བྱའོ། ། བདག་གིས་མིང་གང་གིས་ཐོས་པ་ལ་ངན་འགྲོའི་འཇིགས་པ་མེད་པ་དང་མི་ཁོམ་པར་མི་ལྟུང་བ་དང་བདེ་བ་ ཅན་དུ་སྐྱེ་བར་གྱུར་ཅིག་ཅེས་སོགས་རྒྱ་ཆེར་སྨོན་པ་ན་དེ་བཞིན་གཤེགས་པ་རིན་ཆེན་སྙི ང་པོས་ལེགས་སོ་བྱིན་ཏེ། ཁྱོད་ཀྱིས་སེམས་ཅན་གྱི་ཁམས་ཐམས་ཅད་ལ་རྣམ་པར་བལྟས་པའི་ཕྱིར་ཁྱོད་ཀྱི་མིང་ནི་སྤྱན་རས་གཟིགས་དབང་ ཕྱུག་ཅེས་བྱའོ་ཞེས་མཚན་བཏགས་ཅིང༌། སྡོང་པོ་བཀོད་པར། བདག་གི་མིང་ལན་གསུམ་དྲན་པས་འཁོར་ག ྱི ་ནང་དུ་ བག་ཚ་བའི་འཇིགས་པ་མེད་པར་གྱུར་ཅིག་ཅེས་དང༌། སེམས་ཅན་འགའ་ཞིག་སེམས་མྱོས་པས་ཀྱང་བདག་གི་མིང་ ཙམ་འཛིན་པ་བྱེད་ན། དེ་ལ་སྡུག་བསྔལ་ཐམས་ཅད་རྣམ་པ་ཐམས་ཅད་དུ་འབྱུང་པར་མི་འགྱུར་ལ། ཐ་ན་འཁོར་ག ྱི ས་ འཇིགས་ཤིང་སྐྲག་པ་ཙམ་ཡང་མི་འབྱུང་བར་ངས་བྱིན་ག ྱི ས་བརླབས་སོ། །ཞེས་གསུངས་ཤིང༌།

གཞན་ཡང་བརྩོན་དུ་བཅིངས་པས་དེའི་མཚན་དྲན་ན་སྒྲོག་དང་རྡོས་ལ་སོགས་པའི་འཆིང་བ་ཐམས་ཅད་ཆད་ ཅིང་བདེ་བར་ཐར་བ་དང༌། གཡུལ་ངོར་དྲན་ན་མཚོན་གྱིས་མི་འཛུག་ཅིང་རྒྱལ་བ་འཐོབ་པ་སོགས་རྒྱ་ཆེར་བཤད་ དོ། །དེས་ན་འཁོར་ག ྱིས་བག་ཚ་བའི་འཇིགས་པ་ཙམ་ལས་ཀྱང་སྐྱོབ་པར་སྨོན་ལམ་མཛད་ཅིང་དེའི་མཚན་དྲན་པས་ ཀྱང་སྐྱོབ་ནུས་པ་ལྟར་བདག་ཅག་གིས་ཀྱང་སྨོན་ལམ་དང་ཐབས་མཁས་པའི་མཐུས་སྐྱོབ་པར་ནུས་ཤིང་བསྐྱབ་པ་ལ་ བརྩོན་པར་བྱའོ། ། གཞན་ལ་གཅེས་པར་འཛིན་པ་ནི་དཀའོ་སྙམ་ན་མི་དཀའ་སྟེ། སྤ ྱི ར་ཕ་མ་དག་ཀྱང་རང་གི་བུའོ་སྙམ་དུ་འདུ་ཤེས་ པ་དེ་ལ་རང་ལས་གཅེས་པར་འཛིན་པ་དང༌། ཁྲ་དང༌། སྤྱང་ཀི་ཡང་རང་གི་ཕྲུ་གུ་ལ་གཅེས་པར་བལྟ་བ་སོགས་སེམས་ ཅན་འདི་རྣམས་ཀྱི་འཇིག་རྟེན་པའི་བདག་པས་གཞན་གཅེས་ཀྱི ་བློ་འབྱུང་བ་དུ་མ་ཡོད་པ་ཡང་བདག་པས་གཞན་ གཅེས་ཀྱི་རིགས་ཡིན་པས་སེམས་ཅན་ཐམས་ཅད་ལ་ཡང་འདིའི་རིགས་དང་ས་བོན་ཙམ་ཡོད་དེ། མ་བུ་ལ་བྱམས་པ་ སོགས་བྱམས་པ་དང་ས ྙི ང་རྗེའི་རིགས་ཡིན་པ་བཞིན་ནོ། ། དེས་ན་རིགས་དེ་གསལ་གདབ་པར་ནུས་པའི་ཕྱི ར་དང༌། ཆོས་ཐམས་ཅད་ནི་གོམས་པའི་རྩ་བ་ཅན་ཏེ། དཔེར་ ན། རྒྱལ་པོ་གཉིས་དགྲར་གྱུར་ཏེ་གཅིག་ལ་གཅིག་ཐོས་སུ་མི་བཟོད་པའི་ཞེ་སྡང་ཡོད་པ་ལས་ཅི་ཞིག་ན་མཛའ་བོར་ བྱས་པ་ན་ཆེས་ཕན་ཚུན་བྱམས་པས་སྐད་ཅིག་ཙམ་བྲལ་ན་ཡང་མི་དགའ་ཞིང་སྐྱོ་བར་འགྱུར་བས་འབྲལ་མི་ཕོད་པའི་ མཛའ་བོར་འགྱུར་བ་བཞིན་ནོ། །དེས་ན་བདག་ཉིད་སྐྱབ་པར་འདོད་པ་རྣམས་ཀ ྱི ས་ཀྱང་བདག་དོན་དོར་ནས་གཞན་ ཕན་ཁོ་ན་ལྷུར་བྱ་སྟེ། བྱིས་པས་རང་དོན་བྱས་པ་དང༌། ། ཐུབ་པས་གཞན་དོན་མཛད་པ་སྟེ། ། འདི་གཉིས་ཀྱིས་ནི་ཁྱད་པར་ལྟོས། ། ཞེས་འཆད་པར་འགྱུར་རོ། །ས ྙི ང་རྗེའི་བློ་ཅན་ཐམས་ཅད་བསྐྱབ་པར་འདོད་པ་དེས་ཀྱང་འདི་ཁོ་ན་ལ་བསླབ་པར་བྱ་སྟེ། ཀླུའི་ཞབས་ཀྱི ས། བདག་ལ་དེ་དག་སྡི ག་ས ྨིན་ཞིང༌། ། བདག་དགེ་མ་ལུས་དེར་སྨིན་ཤོག ། ཅེས་གསུངས་ཤིང༌། སྐྱེས་པའི་རབས་རྒྱ་མཚོ་ལྟ་བུ་རྣམས་ཀྱང་བདག་གི་བདེ་དགེ་དང༌། གཞན་གྱི ་སྡུག་བསྔལ་ བརྗེ་བ་ཕྱག་བཞེས་སུ་བཏབ་པ་ཁོ་ན་ཡིན་པའི་ཕྱི ར། བདག་གཞན་བརྗེ་བའི་བྱང་ཆུབ་ཀྱིས་སེམས་སྒོམ་པ་འདི་ནི་ བྱང་ཆུབ་སེམས་དཔའ་རྣམས་ཀྱི་གསང་བའི་ལམ་སྟེ་ཕ ྱི ་རོལ་པ་ལྟ་ཞོག་ཉན་ཐོས་དང༌། རང་སངས་རྒྱས་ཐམས་ཅད་

ལ་ཡང་ར ྨི ་ལམ་དུ་ཡང་མ་གྲགས་པ་ཞིག་སྟེ་མདོ་ཆེན་པོ་རྣམས་ལས་ཀྱང་བདག་ཏུ་ལྟ་བ་ནི་དེ་བཞིན་གཤེགས་པའི་ གདུང་ངོ༌། །ཞེས་སོགས་ཀ ྱི ས་ས་བོན་ཙམ་རྡོ་རྗེའི་ཚིག་ཏུ་བསྟན་ཞིང་འཕགས་པ་འཇམ་དཔལ་གྱི ས་དཔལ་མགོན་ ཀླུའི་ཞབས་དང༌། བཅོམ་ལྡན་འདས་བྱམས་པས་འཕགས་པ་ཐོགས་མེད་རྗེས་སུ་བཟུང་ནས་མདོའི་དོན་མན་ངག་ཏུ་ གསལ་བར་མཛད་པ་ཡིན་ནོ། ། བློ་ཆུང་ངུ་ཁ་ཅིག་བདག་གི་ལུས་ནི་ཤིན་ཏུ་གཅེས་པས་བརྗེ་བར་མི་ནུས་སོ་སྙམ་ན་སྔར་ཡང་ལུས་ལ་ཆགས་ པ་ཁོ་ནས་སྡུག་བསྔལ་ཐམས་ཅད་སྐྱེད་པ་ཡིན་ཏེ། འཇིགས་པའི་གནས་ཆུང་ངུ་སྡོམ་དང་ས ྡིགས་པ་དང་ཤ་སྦྲང་ཙམ་ ལ་ཡང་སྐྲག་པ་དང༌། འཇིགས་པར་ལྟ་བ་ནི་དེས་ལུས་ལ་གནོད་ཀ ྱི ས་དོགས་པ་གོམས་པ་ལས་བྱུང་བ་ཡིན་ལ། དེས་ ན་ལུས་འདི་ལ་ཆགས་ན་ནི་འཇིགས་པའི་གནས་སུ་མི་མཐོང་བ་འགའ་ཡང་མེད་དེ་གྲི བ་མ་ལ་འདྲེར་མཐོང་བ་དང༌། མཚན་མོ་བྱུང་བ་ན་འདྲེས་འཇིགས་པ་དང་མུན་པ་ར་རིའི་ཚེ་ཤིང་ཕུང་ལྟ་བུ་ནག་ཡོར་བ་ཙམ་མཐོང་བས་ཀྱང་སྐྲག་ པ་སོགས་སྐྱེ་བའི་ཕྱིར། སེམས་ལ་སུས་ཀྱང་གནོད་པར་མི་ནུས་ཤིང་ལུས་ཉིད་ནི་ཅིར་ཡང་མི་རྟོག་མོད་ཀྱང་ལུས་ལྦུ་ བ་ལྟ་བུ་འདི་ལ་སེམས་རླུང་ལྟ་བུ་འདིས་བདག་གིར་བཟུང་བས་བདུད་སྡི ག་ཅན་ག ྱི ་མགུལ་པར་ཁ ྱི ་རོ་རུལ་བ་ཐོགས་ པ་ལྟ་བུར་སྡུག་བསྔལ་མྱོང་བ་ཡིན་ན་ཁྱི ་རོ་ལྟ་བུའི་ལུས་དེ་ལ་སུ་ཞིག་ཆགས་པར་བྱེད། ལུས་གསོ་བའི་ལྟོ་གོས་ཙམ་ ག ྱི ་ཕ ྱི ར། ས ྡིག་པའི་ལས་མི་བྱེད་པ་ཅི་ཡང་མེད་དེ། བྱ་པ་དང་རྔོན་པ་དང་ཉ་པའི་ལས་བྱེད་ཅིང་མཚམས་མེད་པ་ལྔ་ བྱེད་པ་དང༌། དཀོན་མཆོག་གི་དཀོར་རྐུ་ཞིང་འཕྲོག་པ་སོགས་ལྕི་བའི་སྡི ག་པ་བྱེད་ལ་གང་གི་དོན་དུ་བྱས་པའི་ལུས་ དེ་ནི་ཤུལ་དུ་ཞིག་པར་འགྱུར་ཡང༌། བྱེད་པ་པོའི་སེམས་རྒྱུན་དེས་ནི་དམྱལ་བ་མནར་མེད་པ་ལ་སོགས་པར་སྡུག་ བསྔལ་མི་བཟད་པ་མྱོང་བར་འགྱུར་ལ། འདི་ལྟར་ལུས་ལ་ཆགས་པ་ལྟ་བུའི་གནོད་པ་ནི་དགྲས་ཀྱང་བྱེད་པར་མི་ནུས་ ཏེ་དགྲས་ནི་གསོད་པ་དང་ནོར་འཕྲོག་པ་ཙམ་དུ་ཟད་ཀྱི་དམྱལ་བར་སྐྱུར་མི་ནུས་པའི་ཕྱི ར་རོ། ། དེས་ན་སྔར་བསྟན་པ་ལྟར་ལུས་འདི་ནི་ཤ་ཐང་ཆད་ཆད་དུ་དགེ་བ་ལ་བཀོལ་བར་རིགས་ཀྱི་ཞེན་ཞིང་ཆགས་ པས་འདི་ཁོ་ན་མཚག་བཟང་བར་བྱེད་མི་རིགས་སོ། །དེའི་ཕྱིར་འདི་གཞན་ལ་བྱིན་ན་དེའི་འོག་ཏུ་བདག་ཅི་ཟ་ཞེས་ དང༌། འདི་གཞན་ལ་བྱིན་ན་བདག་ཅི་ལོངས་སྤྱོད་སྙམ་པ་དེ་ནི་ངན་པ་འདྲེ་ལྟ་བུའི་རྟོག་པ་སྟེ་དབུལ་བའི་རྒྱུ་ཡང་སེར་ སྣ་ཁོ་ན་ཡིན་པའི་ཕྱི ར་རོ། །གལ་ཏེ་འདི་བདག་ཉིད་ཀྱི ས་ལོངས་སྤྱད་ན་གཞན་ལ་ཅི་ཞིག་སྦྱིན་ཞེས་སེམས་པས་རྒྱལ་ པོ་གསེར་མདོག་གིས་རང་གི་བཟའ་བ་འབྲས་བྲེའུ་ཆུང་གང་ཁོ་ན་བདོག་པའི་ཚེ་འདི་ནི་ཟོས་སམ་མ་ཟོས་ཀྱང་འཆི་ ཡི་དྲང་སྲོང་འདི་བདག་ལས་བསོད་སྙོམས་མ་ཐོབ་པར་བྱོན་ན་མི་རུང་ངོ་སྙམ་ནས་དེ་རང་རྒྱལ་ལ་བྱིན་པ་ལྟ་བུ་ནི་ ལྷའི་ཚུལ་རྨད་དུ་བྱུང་བའི་བློ་ཡིན་ལ། སྤ ྱིར་དེ་བཞིན་གཤེགས་པས་ངས་སྦྱིན་པའི་ཕན་ཡོན་མངོན་སུམ་དུ་མཐོང་བ་ལྟ་བུར་སེམས་ཅན་འདི་དག་ གིས་ཀྱང་མཐོང་ན་ཁམ་ག ྱི ་ཕྱེད་ཀྱང་སྦ ྱི ན་པར་བྱེད་ཀ ྱི་ཟ་བར་མི་སྤྲོའ་ཞེས་གསུངས་ལ། ཡང་ན་སེར་སྣ་ནི་ཡི་དྭགས་ ོ ཀ ྱི ་རྒྱུ་དང་སྦ ྱིན་པ་ནི་ལྷར་སྐྱེ་བའི་རྒྱུ་འོ་ཞེས་ཀྱང་བཤད་རུང་ངོ༌། །

མདོར་ན་བདག་ཉིད་གཅེས་པར་བཟུང་བ་ཁོ་ནས་མཐོང་བ་དང་མ་མཐོང་བའི་སྡུག་བསྔལ་ཐམས་ཅད་བསྐྱེད་པ་ ཡིན་ཏེ་ངན་སོང་གསུམ་ཡང་གཞན་ལ་གནོད་པ་བྱས་པའི་རྣམ་སྨི ན་ག ྱི ་འབྲས་བུ་ཁོ་ན་ཡིན་ལ། དེ་ཡང་བདག་གམ་ བདག་གི་བའི་ཆེད་ཁོ་ནར་བྱེད་པའི་ཕྱི ར། གཞན་ཕ ྱི ར་བདག་ལ་གནོད་བྱས་ན་ཕུན་སུམ་ཚོགས་པ་ཐམས་ཅད་འཐོབ་ སྟེ་མགོ་ལ་སོགས་པ་བཏང་དཀའ་བ་གཞན་ག ྱི ་བསམ་པ་རྫོགས་པའི་ཕྱི ར་གཏོང་བ་དང༌། ཡང་ལག་དང་ཉིང་ལག་ བཅད་ཀྱང་མི་འཁྲུགས་པའི་བཟོད་པ་སོགས་ཀ ྱི ས་རྫོགས་པའི་སངས་རྒྱས་འགྲུབ་ཅིང༌། གནས་སྐབས་སུ་ལྷ་མིའི་ མཆོག་ཟད་མི་ཤེས་པ་འཐོབ་པའི་ཕྱིར། བདག་ཉིད་ང་རྒྱལ་གྱི ས་མཐོ་བར་བསྙེམས་པ་དང་བདག་ཁོ་ན་མཐོ་ལ་གཞན་ ཐམས་ཅད་དམའ་བར་བྱ་འདོད་པ་དང༌། བདག་གི་དོན་དུ་གཞན་བྲན་དུ་བཀོལ་བ་སོགས་ནི་ད་ལྟ་མཐོ་བ་ཐོབ་པ་དེ་ སྔོན་གཞན་ལ་བཀུར་སྟི་བྱས་ཤིང་ཁྱད་དུ་མ་བསད་པའི་མྱོང་བ་རྒྱུ་མཐུན་གྱི ་འབྲས་བུ་ཡིན་ཡང༌། ད་ལྟ་ང་རྒྱལ་གྱི ་རྒྱུ་ དེས་ཕྱི ་མར་རྣམ་འབྲས་ངན་སོང་གི་སྐྱེ་བ་མང་པོ་དང༌། མྱོང་འབྲས་མཐོ་རིས་སུ་ཐམས་ཅད་ཀྱིས་བརྙས་པའི་གནས་ དང༌། བྲན་གི་ཐ་ཆད་དུ་བཀོལ་བ་མྱོང་བར་འགྱུར་ལ། དེ་ལས་ཟློག་སྟེ་བདག་ལ་དམན་པའི་འདུ་ཤེས་འཇོག་ཅིང་ གཞན་ཐམས་ཅད་ལ་མཆོག་ཏུ་བཀུར་ལ། ང་རྒྱལ་སྤངས་ཏེ་གཞན་དོན་དུ་བདག་ལུས་བཀོལ་བ་དེ་ནི་ལྷ་མིའི་མཆོག་ འཁོར་བསྒྱུར་དང༌། བརྒྱ་བྱིན་སོགས་འཐོབ་ཅིང་ཐམས་ཅད་ཀྱིས་ཕ་ལྟ་བར་བྱ་བ་དང་འདུད་པར་བྱ་བའི་གནས་སུ་ འགྱུར་རོ། ། འདི་ནི་མཐོང་ཆོས་ལ་ཡང་འབྱུང་བ་ཡོད་དེ། ཞིང་དཔོན་མང་བཀུར་ག ྱི ་རྒྱལ་པོས་རང་ཉིད་ལ་མ་བསམས་པར་ ཞིང་ཐམས་ཅད་གཞན་ལ་ཆ་མཉམ་དུ་བགོས། ཉིན་མཚན་གཡེལ་མེད་དུ་ཞིང་རྣམས་བསྲུངས་པས་ཐམས་ཅད་ཀྱི་ དྲུག་ཆའི་དཔྱ་ཁྲལ་བྱིན་ཞིང༌། འདིས་བདག་ཅག་བདེ་བར་བསྐྱངས་སོ་ཞེས་དཔོན་དུ་བཀུར་བས་ག ླིང་འདིར་མིའི་ རྒྱལ་པོའི་ཐོག་མར་གྱུར་པ་ལྟ་བུའོ། ། མདོར་ན་འཇིག་རྟེན་ན་བདེ་བ་ཇི་སྙེད་པ་ནི་གཞན་བདེ་བར་འདོད་པ་ལས་བྱུང་སྟེ། གྲོང་ཁྱེར་གཅིག་ན་མི་ གཅིག་གིས་གྲོང་གི་སྐྱེ་བོ་རྣམས་བདེ་བའི་ཕྱིར། འབད་ན་དེ་སྤྱི་ཚིས་ཆེ་ཞེས་ཐམས་ཅད་ཀྱི ས་བཀུར་བར་མཐོང་ལ། ཕ ྱི་མར་ཡང་རྒྱུ་དེས་མཐོ་རིས་སུ་འགྲོ་ལ་གཞན་བདེ་བར་འདོད་པ་ནི་བྱང་ཆུབ་ཀྱི་སེམས་ཀྱི ་རྒྱས་འགྱུར་ག ྱི་རིགས་ ཀྱང་ཡིན་ལ། འདི་སྐྱེས་པ་ན་ཐེག་ཆེན་གྱི ་རྒྱས་འགྱུར་ག ྱི་རིགས་སད་པར་ཉེ་བའི་རྟགས་དུ་བའི་སྔོན་དུ་དྲོ་བ་འབྱུང་བ་ ལྟ་བུ་ཡིན་པའི་ཕྱིར། འཇིག་རྟེན་ན་སྡུག་བསྔལ་ཇི་སྙེད་པ་ནི་རང་ཉིད་ཁོ་ན་བདེ་བར་འདོད་པ་ལས་བྱུང་སྟེ། རང་ཉིད་ ཁོ་ནས་རྙེད་ཅིང་གྲགས་ལ་བདེ་ཞིང་བསྟོད་པ་ཞིག་འདོད་ན་རང་ལས་གཞན་པ་རྣམས་ལ་དེ་ལས་ཟློག་པར་འདོད་པར་ གདོན་མི་ཟ་ལ། དེའི་ཚེ་གཞན་ལ་དེ་དག་མི་འབྱུང་བའི་ཕྱི ར་དང༌། རང་དང་མཉམ་པ་གཞན་མཐོང་ན་ཕྲག་དོག་གིས་ ས ྡིག་པའི་ལས་མི་བྱེད་པ་ཅི་ཡང་མེད་པས་སོ། ། མདོར་ན་མང་དུ་བཤད་ཅི་དགོས་ཏེ། བྱིས་པ་རྣམས་རང་དོན་ཁོ་ན་བྱས་པས་འཁོར་བར་འཁྱམས་པ་དང༌། ཐུབ་ པས་གཞན་དོན་འབའ་ཞིག་མཛད་པས་བླ་ན་མེད་པའི་གོ་འཕང་ཇི་ལྟར་བརྙེས་པ་འདིའི་ཁྱད་པར་ལྟོས་ཤིག་དང་འདི་

ོ་ནས་ཤེས་པར་ནུས་སོ། །འདིར་གལ་ཏེ། འཇིག་རྟེན་སྡུག་བསྔལ་ཇི་སྙེད་པ། ། དེ་ཀུན་རང་བདེ་འདོད་ལས་བྱུང༌། ། ཞེས་འཆད་ན། འོ་ན་ཉན་རང་གི་རིགས་ཅན་རང་བདེ་འདོད་པ་དེ་སྡུག་བསྔལ་མྱོང་བར་རིགས་ཀྱི ་དགྲ་བཅོམ་འཐོབ་ མི་རིགས་པར་འགྱུར་རོ་ཞེ་ན། དེ་ནི་འཁོར་བས་འཇིགས་ཤིང་སྐྲག་པས་རང་ཉིད་དེ་ལས་ཐར་བར་འདོད་པ་ཡིན་གྱི་ འཁོར་བར་རང་ཉིད་བདེ་ཞིང་གཞན་སྡུག་བསྔལ་བར་འདོད་པ་མ་ཡིན་ལ། འདིར་ནི་བློ་དེ་ལ་དགོངས་པ་ཡིན་པས་ སྐྱོན་དེ་མེད་དོ། ། དེས་ན་བདག་གི་བདེ་བ་གཞན་ལ་གཏོང་ཞིང་གཞན་གྱི་སྡུག་བསྔལ་བདག་ལ་ལེན་པས་བདག་གཞན་བརྗེ་བ་ འདི་ལྟ་བུ་མ་བྱས་ན་སངས་རྒྱས་མི་འཐོབ་ཅིང༌། འཁོར་བར་འཁོར་ཕན་ཆད་སྡུག་བསྔལ་རྣམ་པ་གསུམ་པོ་ཁོ་ན་ལས་ མི་འདའ་འོ། ། སངས་རྒྱས་མ་ཐོབ་ཀྱང་ཉན་རང་གི་ཐར་པ་ཡོད་དོ་སྙམ་ན། གནས་སྐབས་ཐེག་གསུམ་དུ་འཇོག་པའི་ཚེ་ནི་ དགྲ་བཅོམ་པ་རྣམས་ཀྱང་བྱང་ཆུབ་སེམས་དཔའ་ཆེན་པོ་རྣམས་ཀ ྱི ་ཆོ་འཕྲུལ་དང༌། ཡོན་ཏན་མཐོང་བ་ན་བདག་ཉིད་ ཐེག་དམན་དུ་ཞུགས་པ་ལ་འགྱོད་ཅིང་གདུང་བའི་མྱ་ངན་སྐྱེད་དེ་སྟོན་པས་ཐེག་ཆེན་གྱི ་ཆོས་འདི་སྔོན་དུ་གསུངས་ན་ བདག་ཅག་ཐེག་དམན་དུ་མི་འཇུག་པ་ཞིག་ན་ད་ནི་ཤིང་ཚིག་པ་བཞིན་དུ་ཅི་བྱར་ཡང་མེད་དོ་ཞེས་སྨྲ་བ་དང༌། འོད་ སྲུང་ཆེན་

པོས་ལི་ཙཱ་ཝི་དྲཱི་མ་མེད་པར་གྲགས་པའི་ཡོན་ཏན་བརྗོད་ནས་བདག་གིས་དེ་ཕྱིན་ཆད་སེམས་ཅན་སུ་ཡང་ ཐེག་དམན་ལ་མ་བཙུད་དོ་ཞེས་ཞུས་པའི་ཕྱི ར་འབྲས་བུ་ཐོབ་ཀྱང་ཕ ྱིས་འགྱོད་གནས་སུ་འགྱུར་བ་ཡིན་ལ། མཐར་ཐུག་ཐེག་པ་གཅིག་ཏུ་འཇོག་པའི་ཚེ་ནི་དམན་མོས་ཁ་དྲང་བའི་ཆེད་དུ་གསུངས་ཀྱང་ཐེག་པ་ཐ་དད་མེད་ པས་སངས་རྒྱས་མ་ཐོབ་ཀ ྱི ་བར་དགྲ་བཅོམ་པ་མི་འཐོབ་པའི་ཕྱིར་སྐྱོན་མེད་དོ། །དེ་ལྟ་མོད་ཀ ྱི་འཇིག་རྟེན་ཕ་རོལ་ལྟ་ ཞོག་མཐོང་ཆོས་ལ་ཡང་ལུས་ལ་འཕངས་པས་ལས་མི་ནུས་པའི་བྲན་གཡོག་གིས་ཟས་གོས་མི་མྱོང་བ་དང་ནོར་ལ་ འཕངས་པས་རྔན་པ་མི་སྟེར་བའི་རྗེ་དཔོན་ག ྱིས་གཡུལ་ལས་རྒྱལ་བ་མི་འཐོབ་པ་སོགས་མངོན་སུམ་ག ྱི ས་མཐོང་བའི་ ཕ ྱི ར་རོ། ། དེས་ན་བདག་བདེ་ཞིང་གཞན་སྡུག་བསྔལ་བར་འདོད་པ་འདིས་ནི་འདི་ཕྱིའི་བདེ་སྐྱི ད་ཐམས་ཅད་དང་བྲལ་ཏེ་ སྡུག་བསྔལ་ཐམས་ཅད་ལེན་པར་བྱེད་པ་ཡིན་ནོ། །དེས་ན་ཉེས་སྐྱོན་ཐམས་ཅད་ནི་བདག་གཅེས་འཛིན་ལས་བྱུང་ལ་ དེ་ཡང་བདག་ཏུ་འཛིན་པ་ལས་བྱུང་བས་ན། འདྲེ་ཆེན་པོ་བདག་ཏུ་འཛིན་པ་དེས་ལུས་སེམས་འདི་ལ་ཅི་ཞིག་བྱ་སྟེ་ དགོས་པ་མེད་དོ་ཀོ་ཞེས་སེམས་ལ་བོས་ཏེ་བདག་ཉིད་ལ་བདག་ཉིད་ཀྱི ས་གདམས་པའོ། །བདག་བདེ་བར་འདོད་ན་ ཡང་བདག་ཉིད་གཞན་ལ་བཏང་དགོས་ཏེ་དེ་མ་བཏང་ན་སྡུག་བསྔལ་སྤོང་མི་ནུས་པ་མེ་མ་དོར་ན་སྲེག་པ་འདོར་མི་

ནུས་པ་བཞིན་ནོ། ། དེ་ལྟ་བས་ན་བདག་གཞན་ཐམས་ཅད་ཀྱི་ཉེས་པ་དང་སྡུག་བསྔལ་ཐམས་ཅད་ཞི་བར་བྱ་བའི་ཕྱི ར་སྔར་བདག་ཏུ་ བཟུང་བ་འདི་གཞན་ལ་བཏང་ནས་ཕྱིན་ཆད་གཅེས་སྤྲས་མི་བྱ་ཞིང་སྔར་གཞན་དུ་བཟུང་བའི་སེམས་ཅན་འདི་རྣམས་ ཕ ྱིན་ཆད་བདག་ཉིད་དུ་བཟུང་སྟེ་གཅེས་སྤྲས་དང་བཀུར་སྟི་ཐམས་ཅད་འདི་ལ་བྱའོ་ཞེས་རང་ངམ་རང་གིས་འཆའོ། །སེམས་ཁྱོད་ད་ནི་སེམས་ཅན་ཐམས་ཅད་ལ་བྱིན་ཟིན་གྱི ས་ཕ ྱིན་ཆད་བདག་ནི་གཞན་དབང་དུ་གྱུར་པ་ཡིན་ནོ་ཞེས་ ཤེས་པར་གྱི ས་ལ། སུ་ལ་བྱིན་པའི་སེམས་ཅན་ཐམས་ཅད་ཀྱི ་དོན་ལས་གཞན་ཅི་ཡང་མ་སེམས་ཤིག ། གལ་ཏེ་སྔར་གྱི་བདག་འཛིན་ངན་པ་གོམས་པས་སེམས་བདག་ཉིད་བདེ་བར་བྱའོ་སྙམ་ན་གཞན་སེམས་ཅན་ དབང་བའི་མིག་སོགས་སྐྱེ་མཆེད་དྲུག་གིས་མི་དབང་བའི་སེམས་ཀྱི་བདེ་བ་སྒྲུབ་པར་མི་རིགས་ལ། སེམས་ཅན་དེའི་ དོན་དུ་བསྔོས་ཤིང་བྱིན་ལ། དེ་དབང་བའི་མིག་གིས་སེམས་ཅན་དེ་ཉིད་ལ་སྡང་མིག་ཏུ་ལྟ་བ་དང་དེ་དབང་བའི་ངག་ དང་ལྕེས་དེ་ཉིད་ལ་སྨོད་པ་དང༌། དེ་དབང་བའི་སེམས་ཀྱིས་དེ་ཉིད་ལ་གནོད་སེམས་སུ་ལྟ་བ་སོགས་ལོག་པར་བྱེད་ མི་རིགས་སོ་ཞེས་ཤེས་པར་གྱིས་ཤིག་པའོ། ། དེས་ན་སྔར་བདག་ཏུ་བཟུང་བའི་ལུས་སེམས་གང་ལ་བྱིན་པའི་སེམས་ཅན་དེ་ཉིད་ཁོ་ན་གཙོ་བོར་ག ྱི ས་ལ། ལུས་སེམས་ལ་ཡོན་ཏན་དང་བདེ་བ་དང་ཟས་ནོར་སོགས་ཅི་མཐོང་ཡང་བདོག་པ་དེ་ཐམས་ཅད་ལུས་སེམས་ཉིད་ ལོངས་སྤྱོད་དུ་མ་གཞུག་པར་ཕྲོགས་ལ་སྔར་གཞན་དུ་བཟུང་ཞིང་ཕྱི ས་བདག་དང་རྗེ་བོར་བཟུང་བའི་སེམས་ཅན་ རྣམས་ལ་བྱིན་ལ་དེ་རྣམས་ལ་ཕན་པ་དང་བདེ་བར་གྱིས་ཤིག་གོ ། ད་ནི་དེ་ལག་ཏུ་བླང་བའི་ཕྱི ར། སྔར་ཐོག་མེད་ནས་བདག་ཏུ་བཟུང་བ་དེ་ལ་ཕྲག་དོག་དང༌། ང་རྒྱལ་དང༌། འགྲན་ སེམས་སྒོམ་པ་བཤད་པར་བྱ་སྟེ། ཆོས་ཐམས་ཅད་གོམས་པ་ལ་རག་ལས་པ་ཁོ་ན་ཡིན་པས་སྔར་གྱི་ལུས་སེམས་ བདག་དང་བདག་གི་གང་ཡང་མ་ཡིན་པ་དེ་ལ་བདག་དང་བདག་གིར་བཟུང་བ་ལས་ལྡོག་སྟེ། ད་ནི་སེམས་ཅན་དམན་ འབ ྲི ང་མཐོ་གསུམ་ཐམས་ཅད་བདག་ཏུ་བྱས་ཏེ་སྔར་བདག་ཏུ་བཟུང་བའི་ལུས་སེམས་དེ་གཞན་དུ་བཟུང་ནས་བདག་ ུ སེམས་ཅན་རྙེད་གྲགས་སོགས་མེད་པས་དམའ་ལ་གཞན་ལུས་སེམས་དེ་དེས་མཐོ་ན་དེ་བདག་སེམས་ཅན་གྱིས་མི་ བཟོད་པའི་ཕྲག་དོག་སྒོམ་པ་དང༌། བདག་སེམས་ཅན་ནི་རང་བཞིན་གྱི ས་དག་པས་མཆོག་ཡིན་གྱི་ལུས་སེམས་ཙམ་ ལ་ཕ ྱིན་ཅི་ལོག་ཏུ་ངར་བཟུང་བ་དཔྱད་མ་བཟོད་པ་འདི་ནི་དམད་པའི་གནས་སོ་ཞེས་ང་རྒྱལ་སྒོམ་པ་དང༌། ལུས་ སེམས་ཙམ་ལ་ཀུན་ཏུ་ཞེན་པར་ཟད་ཀྱི ་ས ྙི ང་པོ་མེད་པ་འདི་ནི་བདག་སེམས་ཅན་ལས་ལྷག་ཏུ་མི་གཞུག་གོ་ཞེས་ འགྲན་སེམས་སྒོམ་པ་སྟེ་བདག་འཛིན་ལྟར་བཅོས་པའི་གཉེན་པོས་སྤང་བྱའི་བདག་འཛིན་འཇོམས་པ་དང༌། ཉོན་ མོངས་ལྟར་བཅོས་པའི་གཉེན་པོས་ཉོན་མོངས་དངོས་འཇོམས་པ་ཇི་ལྟར་མེས་ཚིག་པའི་རྨ་མེས་གདུངས་པས་ཞི་ བར་བྱེད་པ་ལྟ་བུ་གཉེན་པོའི་དམ་པ་གསང་བའི་ཐེག་པ་འདི་ཐེ་ཚོམ་དང་སོམ་ཉིའི་རྣམ་རྟོག་མེད་པར་བསྒོམ་པར་བྱའོ། །

ེ་ཡང་ནམ་ལུས་སེམས་ཙམ་དེ་ལ་རྙེད་པ་དང་བཀུར་སྟི་སོགས་བྱུང་ཞིང་བདེ་བར་སྣང་བ་དང༌། ཚུལ་ཁྲིམས་ དང༌། ཐོས་སོགས་ཀ ྱི ་ཡོན་ཏན་དང་ལྡན་པར་སྣང་ལ། སེམས་ཅན་གཞན་དག་དེ་ལས་དམན་ཞིང་སྡུག་བསྔལ་བར་ མཐོང་ནས་དམན་པ་ལ་བརྙས་སེམས་དང་བདག་ལ་ང་རྒྱལ་སྐྱེས་པ་ན་སེམས་ཅན་དམན་པར་སྣང་བ་དེ་ལ་བདག་གི་ འདུ་ཤེས་བཞག་སྟེ་ལུས་སེམས་ཙམ་འདི་ནི་འཇིག་རྟེན་ག ྱི ས་བཀུར་སྟི་བྱས་ལ་བདག་སེམས་ཅན་ལ་ནི་བཀུར་སྟི་ མི་བྱེད་དོ། །འདིས་ལོངས་སྤྱོད་རྙེད་པ་ལྟར་བདག་སེམས་ཅན་གྱི ས་མ་རྙེད་དོ། །འདི་ནི་གཞན་གྱི ས་ཡོན་ཏན་ག ྱི ས་ བསྟོད་ལ་བདག་སེམས་ཅན་ལ་ནི་དམད་པར་བྱེད་དོ། །འདི་ནི་བདེ་ཞིང་སྐྱིད་པར་གནས་ལ་བདག་སེམས་ཅན་ནི་ སྡུག་བསྔལ་ལ་ཉམ་ཆུང་ངོ༌། །འདི་ནི་སྐྱི ད་པར་སོས་ངལ་དུ་གནས་ལ་བདག་སེམས་ཅན་ནི་ལས་རྣམས་བྱེད་པས་ ངལ་ཞིང་དུབ་བོ། །འདི་ནི་འཇིག་རྟེན་ལ་ཆེ་བར་གྲགས་ཤིང་བདག་སེམས་ཅན་ནི་ཡོན་ཏན་མེད་པར་གྲགས་ན་ཡོན་ ཏན་མེད་པར་གྲགས་པ་དེས་བདག་སེམས་ཅན་ལ་ཅི་བྱ་སྟེ་དམད་པ་ནི་མི་མཁོ་ལ་བདག་སེམས་ཅན་ཀུན་ནི་དམད་ པར་བྱ་བ་ཡིན་ཏེ། རང་བཞིན་གྱི ས་རྣམ་པར་དག་པ་སྟོབས་སོགས་ཀ ྱི ་ཡོན་ཏན་ག ྱིས་ཕྱུག་པའི་སྙི ང་པོ་ཅན་ཚངས་པ་ དང་བརྒྱ་བྱིན་དང་འཁོར་བསྒྱུར་ལ་སོགས་པ་བྱེ་བ་མང་པོས་བསྒྲུན་དུ་མེད་པའི་སངས་རྒྱས་ཀྱི་གདུང་རིགས་ཆེན་ པོ་ཡིན་པའི་ཕྱིར། ལུས་སེམས་ཙམ་ལ་བྱང་ཆུབ་སེམས་དཔའ་ཞེས་བྱ་བ་ལ་སོགས་པའི་མིང་གིས་བཏགས་ནས་ཁོ་ རང་ཆེན་པོར་རློམ་པ་འདིས་བདག་སེམས་ཅན་ལ་བརྙས་པར་མི་རིགས་ཏེ། མཐོ་དམན་ནི་རེས་འགའ་བ་ཙམ་ཡིན་ ཞིང་མི་ལ་བལྟོས་ན་བརྒྱ་བྱིན་མཆོག་ཡིན་ཡང་ཚངས་པ་ལ་བལྟོས་ན་བརྒྱ་བྱིན་དམན་པ་ཡིན་པ་ལྟར་བལྟོས་ནས་ བཞག་པར་ཟད་ལ། གང་ཟག་གཅིག་ཉིད་ཀྱང་ཡུལ་ལ་ལར་བཀུར་བ་ལྟར་ཐམས་ཅད་དུ་བཀུར་བར་མ་ངེས་ཤིང༌། ཡུལ་ལ་ལར་ བརྙས་པ་ལྟར་ཐམས་ཅད་དུ་བརྙས་པར་ཡང་མ་ངེས་ལ། ཚེ་གཅིག་ལ་བརྒྱ་བྱིན་ལྟ་བུའི་བཀུར་སྟི་མྱོང་ཡང་དེའི་ཕྱི་ མ་ལ་བྲན་ཁོལ་ག ྱི ་ཐ་ཆད་དུ་སྐྱེ་བ་ཡང་ཡོད་པས་རྙེད་སོགས་ནི་མི་རྟག་པའི་ཕྱིར། སྐབས་རེ་འགའ་ན་གང་བས་ཏེ་སུ་ ལས་ཀྱང་ལུས་སེམས་ལ་བྱང་ཆུབ་སེམས་དཔའ་བཏགས་པ་འདི་དམན་པའི་སྐབས་ཀྱང་ཡོད་ཅིང་རེས་འགའ་ན་སུ་ ལས་ཀྱང་སེམས་ཅན་བདག་མཆོག་ཏུ་བཀུར་བའི་སྐབས་དེ་ཡང་ཡོད་དོ། ། འོན་ཀྱང་ད་ལྟ་ལུས་སེམས་ཙམ་ལ་བྱང་ཆུབ་སེམས་དཔར་བཏགས་པ་འདི་ལ་ཚུལ་ཁྲིམས་སོགས་ཅུང་ཟད་ སྣང་ཞིང་བདག་སེམས་ཅན་ལ་དེ་དག་མི་སྣང་མོད་ཀ ྱིས་དེ་ཡང་བདག་སེམས་ཅན་གྱི ་ཉོན་མོངས་པའི་སྟོབས་ཀ ྱིས་མི་ སྣང་བར་ཟད་ཀ ྱི ་ཉོན་མོངས་པ་འདི་ཡང་གནས་སྐབས་རེས་འགའ་བ་ཡིན་གྱི་བདག་གི་ཆོས་ཉིད་ཀྱི ས་རང་དབང་དུ་ ཞུགས་པ་མིན་པས་འདིའི་ཚུལ་ཁྲིམས་དང་ལྟ་བ་སོགས་ཡོན་ཏན་ཕྲ་མོ་འདི་ཙམ་ནི་བདག་སེམས་ཅན་གྱི ས་སྒྲུབ་པ་ ལ་དཀའ་བ་མེད་དོ། ། གལ་ཏེ་འདི་བྱང་ཆུབ་སེམས་དཔར་ཁས་འཆེ་ཞིང་བཟང་པོར་རློམ་ན་ནི་འདིས་བྱང་ཆུབ་སེམས་དཔའི་བྱ་བ་ དང་བཟང་པོའི་བྱ་བ་བྱེད་དགོས་ལ། དེ་ལྟ་ན་བདག་སེམས་ཅན་དམན་པ་ལ་བརྙས་པ་མི་བྱེད་ཀ ྱི་སྟེང་དུ་ཅི་ནུས་པས་

ཁོ་རང་གིས་བདག་ཅག་གསོ་ཞིང་བསྐྱང་བར་ཡང་བྱེད་པར་རིགས་ཏེ། དཔེར་ན། སྨན་པ་མཁས་པར་ཁས་ལེན་ན་ ནད་པ་དག་ལ་ཁྲེལ་བགད་ཀ ྱིས་འདེབས་ཤིང༌། བརྙས་པས་འདོར་བ་དེ་ལྟ་བུ་མི་བྱེད་པར་ནད་དེ་ཞི་བའི་བདེ་བ་ལ་ འགོད་དགོས་པ་ལྟ་བུ་ཡིན་མོད། འདིས་ཀྱང་དེ་ལྟར་བྱེད་ན་བརྙས་པའམ་གནོད་པ་ཅུང་ཟད་བྱས་ཀྱང་ནད་པས་སྨན་ པའི་སྤྱོ་བ་བཟོད་པ་ལྟར་བདག་སེམས་ཅན་གྱི ས་ཀྱང་དང་དུ་བླང་ཞིང་བཟོད་པར་རིགས་མོད་ཀྱང༌། འོན་ཏེ་བྱང་ཆུབ་ སེམས་དཔར་ཁས་བླངས་པ་འདིས་སེམས་ཅན་བདག་གསོ་ཞིང་སྐྱོང་བར་ཡང་མི་བྱེད་ཀ ྱི་སྟེང་དུ་ཅིའི་ཕྱི ར་བརྙས་ པར་བྱེད། འདིའི་ཡོན་ཏན་ཆུང་ངུ་འདི་ལ་བདག་སེམས་ཅན་སྨོན་པར་ཡང་མི་བྱེད་དེ། དེ་ཙམ་གྱིས་ཅི་ཞིག་བྱ་སྟེ་ སེམས་ཅན་བདག་ཉིད་ཡོན་ཏན་ཐམས་ཅད་ཀ ྱི ་ས་བོན་ཅན་ཡིན་པའི་ཕྱི ར། དེས་ན་མི་དགེ་བའི་ལས་སྤྱོད་པས་ངན་འགྲོའི་གཡང་ཁར་སང་ལྷུང༌། གནངས་ལྷུང་དུ་གནས་པའི་འགྲོ་བ་རྣམས་ ལ་ས ྙི ང་རྗེ་མེད་ཀྱི་སྟེང་དུ་ཁོ་རང་ཡོན་ཏན་ག ྱི ་རློམ་པ་ཆེན་པོས་ང་རྒྱལ་ནས་དམན་པ་ལ་བརྙས་ཤིང་མཆོག་རྣམས་ ལ་བསྡོ་བར་འདོད་པ་འདི་ནི་མི་རིགས་སོ་ཞེས་སྒོམ་པ་སྟེ། དཔེར་ན། བདག་གཙུག་ལག་ཕྲེང་བ་ལྟ་བུས་སེམས་ཅན་ དམྱལ་བ་པ་ལ་དམན་པ་དང་བརྙས་པའི་འདུ་ཤེས་ཞུགས་པའི་ཚེ་དམན་འཛིན་དང་བརྙས་རྟོག་དེ་སེལ་བའི་ཕྱིར། འདི་ ལྟར་དམྱལ་བ་པ་བདག་ཏུ་བྱས་ཤིང་གཙུག་ལག་ཕྲེང་བ་གཞན་དུ་བཞག་ནས་སྒོམ་སྟེ། གཙུག་ལག་ཕྲེང་བ་འདི་ནི་ གཞན་ག ྱི ས་བཀུར་སྟི་བྱས་ལ་བདག་དམྱལ་བ་པ་ལ་མ་བྱས་སོ་ཞེས་པ་ནས་གཙུག་ལག་ཕྲེང་བ་འདི་བདག་དམྱལ་བ་ པ་ལྟ་བུ་སོགས་ལ་ས ྙི ང་རྗེ་མེད་ཀྱི་སྟེང་དུ་བརྙས་ཤིང་དམན་པར་འཛིན་ལ། ཁོ་རང་ཡོན་ཏན་ག ྱི ས་རློམ་པས་ཁོ་རང་ གི་འགྲན་ཟླར་འཛིན་པའི་ཆོས་སྨྲ་བ་ལ་སོགས་པ་གཞན་ལ་བསྡོ་བར་འདོད་པ་འདི་ནི་མི་རིགས་སོ་ཞེས་པའི་བར་ ག ྱིས་སྐྱོན་མཚང་བྲུས་ཏེ་སེམས་གཙང་བར་བྱེད་པ་སྟེ། དོན་ལ་བདག་ཉིད་བརྙས་པ་དང་དམད་བྱ་ཡིན་གྱི ་གཞན་ བརྙས་པ་དང་དམད་པར་བྱ་བ་མ་ཡིན་པར་སྟོན་ཏོ། ། ཕྲག་དོག་ཇི་ལྟར་སྒོམ་པ་བཤད་ནས། ད་ནི་འགྲན་སེམས་སྒོམ་ཚུལ་བཤད་པར་བྱ་སྟེ། དེ་ཡང་བྱང་ཆུབ་སེམས་ དཔའས་སེམས་ཅན་གང་ཡང་རུང་བ་ཞིག་ལ་བདག་དང་མཉམ་པར་བཟུང་ནས་འགྲན་སེམས་སྐྱེས་པ་དང༌། དེ་བདག་ ལས་ལྷག་པར་དོགས་པ་སྐྱེས་པ་ན་མཉམ་འཛིན་དང་གཞན་མཐོ་བ་མི་བཟོད་པ་གཞོམ་པའི་ཕྱིར། གཉེན་པོའི་འགྲན་ སེམས་འདི་ལྟར་སྒོམ་སྟེ། བྱང་ཆུབ་སེམས་དཔའ་ཉིད་གཞན་དུ་བྱ་ཞིང་འགྲན་ཟླ་སེམས་ཅན་ལ་བདག་གི་འདུ་ཤེས་ བཞག་ནས་གང་རྙེད་བཀུར་དང་གྲགས་པ་ལ་སོགས་པས་ལུས་སེམས་ཙམ་ལ་བྱང་ཆུབ་སེམས་དཔའར་བཏགས་ པའི་སྐྱེས་བུ་འདི་ལས་སེམས་ཅན་རང་ཉིད་ཁོ་ན་ཆེས་ལྷག་པར་བྱ་བའི་ཕྱི ར། རྩོད་པ་སྟེ་འཐབ་མོ་དགོས་ཀྱང་བྱས་ ནས་རྙེད་བཀུར་ལྷག་པར་སྒྲུབ་ལ། ཅི་ནས་བདག་སེམས་ཅན་གྱི ་ཡོན་ཏན་ནི་འཇིག་རྟེན་ཀུན་ལ་གྲགས་པར་བྱ་ལ། གཞན་ལུས་སེམས་ཙམ་འདིའི་ཡོན་ཏན་ནི་སུས་ཀྱང་མི་ཐོས་པར་བྱའོ། །བདག་སེམས་ཅན་གྱི་སྐྱོན་ནི་ཤིན་ཏུ་ཆེ་ ན་ཡང་རུང༌། ཆུང་ན་ཡང་རུང་སྟེ་གསང་ཞིང་སྦ་ལ། ལུས་སེམས་ཙམ་འདིའི་སྐྱོན་ནི་ཤིན་ཏུ་ཆུང་ངུ་ཡང་འཇིག་རྟེན་ ལ་བསྒྲག་པ་དང༌། བདག་སེམས་ཅན་ནི་ཀུན་གྱི ས་མཆོད་པ་དང་འདི་ལ་སུས་ཀྱང་ཅིར་ཡང་མི་རྩི་བ་དེ་ལྟར་བྱའོ།།

།བདག་སེམས་ཅན་ནི་དེང་དུས་དང་ཕྱི ས་ནས་ཀྱང་རྙེད་པ་རྙེད་ཅིང་ཐམས་ཅད་ཀྱི ས་བཀུར་སྟི་བྱེད་པ་དང་འདིས་ནི་ཅི་ ཡང་མི་རྙེད་ཅིང་སུས་ཀྱང་མི་བཀུར་བ་དེ་ལྟར་བྱའོ། ། ལུས་སེམས་ཙམ་ལ་ཐོག་མ་མེད་པ་ནས་ངར་གཅེས་པས་ཞེན་པ་འདི་ནི་ཤིན་ཏུ་མི་རུང་བ་སྟེ་ཉམ་ང་བ་དང་ སྡུག་བསྔལ་བར་བྱས་ཏེ། དེ་ལ་བདག་སེམས་ཅན་ནི་ཡུན་ཤིན་ཏུ་རིང་བས་དགའ་བས་བལྟ་ཞིང་ཁྲེལ་གད་ཀ ྱི ས་ གདབ་པར་བྱ་ལ། སེམས་ཅན་བདག་གཅིག་པུར་མ་ཟད་སེམས་ཅན་ཐམས་ཅད་ཀྱི ས་ཀྱང་འདི་ཉམ་ཉེས་པ་ལ་བལྟས་ ནས་བཞད་གད་དང་སྨོད་པར་བྱེད་པ་ཞིག་བྱའོ་ཞེས་སེམས་པའོ། ། ང་རྒྱལ་སྒོམ་པ་ནི་དེ་ཙམ་དུ་འཁོན་དུ་འཛིན་པའི་རྒྱུ་མཚན་ཅི་ཞེ་ན། ལུས་སེམས་ཀྱི་ཚོགས་པ་ཙམ་ལ་ངར་ ཞེན་པ་འདི་ནི་ཁོ་རང་ཉོན་མོངས་ཤིང་སྡུག་བསྔལ་བ་ཡིན་དུ་ཟིན་ཡང་སླར་བདག་སེམས་ཅན་དང་ལྷན་ཅིག་ཏུ་འགྲན་ སྐད་ན་ཉམ་ཆུང་ངུ་འདི་དང་བདག་སེམས་ཅན་ཇི་ལྟར་མཉམ། ཅི་ཐོས་པ་དང༌། ཤེས་རབ་དང༌། གཟུགས་དང༌། རིགས་ དང༌། ལོངས་སྤྱོད་གང་གིས་ན་འདི་དང་བདག་མཉམ་མམ་ཅི་སྟེ། དེ་དག་ཅི་ཡང་མེད་པ་འདིས་བདག་སེམས་ཅན་ཐོས་ སོགས་ཐམས་ཅད་དང་ལྡན་པ་འདི་ལ་འགྲན་པར་མི་འོས་པས་སོ། །དེ་ལྟར་བདག་སེམས་ཅན་གྱི ས་ཡོན་ཏན་ཆེན་པོ་ འདི་ནི་འཇིག་རྟེན་ཀུན་ལ་ཡོངས་སུ་གྲགས་པ་སྟེ། ལུས་སེམས་ཁྱོད་ཀྱི ས་ཀྱང་མི་འདོད་བཞིན་དུ་འདི་ཐོས་པས་ཁྱོད་ བ་སྤུ་ལྡང་བའི་དགའ་བ་སྐྱེས་སམ་ཞེས་ཁྱོད་ལ་ཅི་འདྲས་བྱུང་ཞེས་པའི་ཚུལ་གྱི ས་བསྟིང་ཚིག་ཏུ་འདྲི་བའོ། ། དེ་བས་ན་ཅི་སྟེ་ལུས་སེམས་ཁྱོད་ལ་རྙེད་པ་དང་ལོངས་སྤྱོད་མང་དུ་ཡོད་ཀྱང་ཐམས་ཅད་ཁྱོད་ལོངས་སྤྱད་པར་ མི་དབང་སྟེ། ལུས་སེམས་ཁྱོད་ནི་ངེད་སེམས་ཅན་ལ་སྔོན་ནས་བྱིན་ཟིན་པའི་ཕྱིར། གལ་ཏེ་ལུས་སེམས་ཁྱོད་དེང་ སེམས་ཅན་གྱི ་ལས་གཞན་དོན་བྱེད་ན་ཁྱོད་ལ་ཟས་གོས་འཚོ་ཙམ་རེ་བྱིན་ནས་ཁྱོད་ལ་མཐུ་རྩལ་ཅི་ཡོད་པ་ཐམས་ ཅད་བདག་སེམས་ཅན་གྱི ས་སྟོབས་ཀ ྱི ས་བླང་བར་བྱ་ལ། ལུས་སེམས་འདི་ནི་བདེ་བ་ལས་ཉམས་པར་བྱ་ཞིང་བདག་ སེམས་ཅན་གྱི ས་སྣོད་དང་སྦྱར་ཏེ་ཅི་དགོས་པར་བྲན་དུ་བཀོལ་བར་བྱའོ་ཞེས་བསམ་པ་སྟེ། དཔེར་ན། བདག་གཙུག་ ལག་ཕྲེང་བ་སྐྱེས་བུ་མཆོད་སྦ ྱི ན་ལ་འགྲན་སེམས་སྐྱེས་པའི་ཚེ་འགྲན་སེམས་དེ་གཞོམ་པའི་ཕྱི ར། མཆོད་སྦ ྱི ན་ལ་ བདག་ཏུ་འདུ་ཤེས་བཞག་ནས་གང་གིས་ཁོ་གཙུག་ལག་ཕྲེང་བ་ལ་བདག་མཆོད་སྦ ྱིན་རང་ནི་ལྷག་པར་བྱ་བའི་ཕྱི ར། བདག་གི་རྙེད་དང་བཀུར་སྟི་ནི་རྩོད་པས་ཀྱང་ངེས་པར་སྒྲུབ་པ་ནས་གཙུག་ལག་ཕྲེང་བ་འདི་ནི་བདག་མཆོད་སྦ ྱི ན་ག ྱི་ སྣོད་དམ། གནས་སྐབས་གང་དགོས་དང་སྦྱར་ནས་བཀོལ་ལོ་ཞེས་པའི་བར་སྒོམ་པ་ལྟ་བུ་སྟེ། མདོར་ན་སེམས་ཅན་ འགྲན་ཟླ་མ་ཡིན་གྱི་བདག་འཛིན་འགྲན་ཟླ་ཡིན་ནོ་ཞེས་སྟོན་པའོ། ། འདི་རྣམས་སུ་བི་བྷཱུ་ཏིས། བདག་འཛིན་ནི་ཕྱུགས་ལ་ཡང་ཡོད་དེ་མདའ་རྡོ་འཕེན་པ་མཐོང་ན་འབྲོས་པའི་ཕྱི ར། དེས་ན་བདག་འཛིན་ཤེས་པ་ཡིན་པས་དེའི་ཤེས་བྱ་ནི་བདག་ཁོ་ནའོ་ཞེ་ན། དེ་ལ་བརྗོད་པ་ཤེས་པ་ནི་རྣམ་གཉིས་ ཏེ། རྟོག་བཅས་དང༌། རྟོག་མེད་དོ། །དེ་ལ་རྟོག་མེད་ནི་ཤེས་བྱ་ལ་དམིགས་ནས་སྐྱེ་བའི་ཕྱིར། དེ་མེད་ན་མི་འབྱུང་ངོ༌། །བདག་འཛིན་ནི་རྟོག་བཅས་ཡིན་པས་ཡུལ་མེད་ཀྱང་སྐྱེ་སྟེ། གཞན་དུ་ན་བདག་རྒྱལ་པོ་ཡིན་ནོ་ཞེས་བརྟགས་པས་

རྒྱལ་པོར་འགྱུར་དགོས་སོ་ཞེས་བཤད་ལ། འདི་ལ་ཡང་རྟོག་མེད་ལ་ཡུལ་ངེས་པར་དགོས་པར་མ་ངེས་ཏེ། འདུ་ཤེས་ མེད་པ་བའི་སྙོམས་འཇུག་ལ་ཡུལ་མེད་པའི་ཕྱི ར་དང༌། སྤ ྱིར་ཡུལ་ཡུལ་ཅན་ནི་སྒྲོ་བཏགས་པས་ཡིན་གྱི་རང་གི་ངོ་བོ་ ཉིད་ཀྱིས་མ་ཡིན་པའི་ཕྱིར་དང༌། བདག་མེད་རྟོགས་པའི་ཤེས་རབ་ལ་ཡང་ཡུལ་ཡོད་པ་མ་ཡིན་ཏེ་རང་ཉིད་རང་གི་ ཡུལ་དུ་མི་རུང་ལ་བདག་ནི་མེད་པས་ཡུལ་མ་ཡིན་བདག་མེད་དུ་ཡང་གྲུབ་པ་མེད་པས་བདག་མེད་ཀྱང་ཡུལ་མ་ཡིན་ དེ་དག་ལས་གཞན་པའི་ཡུལ་ཡང་མེད་པའི་ཕྱི ར་རོ། ། དཀའ་འགྲེལ་ཆུང་ངུ་ལས་ནི། བྱང་ཆུབ་སེམས་དཔའི་ཡོན་ཏན་ལ་ང་རྒྱལ་མང་པར་བྱ་བའི་དོན་དུ་བརྗོད་པ་ནི། གང་བས་དེ་དམན་འདི་ཡོད་ཅིང༌། །ཞེས་བྱ་བའོ། །སེམས་ཅན་དམན་པ་ཡང་གཞན་ལ་བལྟོས་ནས་ཡོན་ཏན་ཅན་དང་ མཆོག་ཏུ་བརྟག་པ་ནི། གང་བས་བདག་མཆོག་དེ་ཡང་ཡོད། །ཅེས་བྱའོ། །སེམས་ཅན་ངན་པ་ལ་ཁྱད་དུ་མི་གསད་པར་ བསྟན་པ་ནི། ཚུལ་ཁྲིམས་ལྟ་བས་རྒུད་སོགས་ནི། །ཞེས་སོགས་སོ། །སེམས་ཅན་ངན་པའི་ཉེས་པ་སེལ་བ་དང༌། དགེ་ བ་ལ་འཇུག་པའི་སྡུག་བསྔལ་དང༌། དཀའ་བ་མི་བཟོད་པར་མི་བྱ་བ་ནི། ཅི་ནུས་བདག་གིས་གསོ་དགོས་ཏེ། ། གནོད་པ་བདག་གིས་དང་དུ་བླང༌། །ཞེས་བྱའོ། ། སེམས་ཅན་དམན་པ་ལ་མི་ཕན་པའི་བྱང་ཆུབ་སེམས་དཔའི་ཡོན་ཏན་ལ་ཡོན་ཏན་དུ་མི་ལྟ་བ་ནི། འོན་ཏེ་ཞེས་སོགས་ སོ། །ཡོན་ཏན་ག ྱི ས་རློམ་ན་དེ་ཉེས་པ་ཡིན་གྱི ས་ཡོན་ཏན་མ་ཡིན་པར་བསྟན་པ་ནི། ངན་འགྲོ་གདུག་པའི་སོགས་སོ་ ཞེས་བཀྲལ་ལ། མང་ཞིག་བདག་གི་སྡུག་བསྔལ་གྱི ་གནོད་པ་དང་སྦྱར་བར་བྱ་ཞེས་འདོན་ཏོ། ། སྤ ྱི ར་རྒྱ་བོད་ཀ ྱི ་འགྲེལ་པ་ཀུན་ན་བདག་འཛིན་ལ་བདག་རྙིང་པ་དང༌། སེམས་ཅན་ལ་བདག་གསར་པ་ཞེས་ བཏགས་ནས་བཤད་སྣང་ཀྱང༌། དེ་ལྟ་ན་གཉི་ག་བདག་ཏུ་མཚུངས་པས་གཞན་མ་ཡིན་པར་འགྱུར་པས་བདག་དང་ བདག་བརྗེ་བ་ཞེས་འདོན་རིགས་ཀྱི ་བདག་གཞན་བརྗེ་བ་ཞེས་བརྗོད་མི་རིགས་པར་འགྱུར་ལ། སྤྱིར་བདག་ནི་རྟོག་པ་ ཡིན་པས་སྐད་ཅིག་གི་ཕྲེང་བ་ཡིན་གྱི ས་ཕ ྱི་མར་གནས་པ་མེད་པས་འདི་ལ་ནི་རྙིང་པ་རྒན་པོ་ཞིག་གང་ནའང་མེད་དོ། ། དེ་ལྟར་སེམས་ཅན་ལ་བདག་ཏུ་བཟུང་ནས་བདག་གཞན་བརྗེ་བ་བསྟན་ཟིན་ནས། ད་ནི་བདག་འཛིན་རང་སོར་ བཞག་སྟེ་བདག་གཞན་བརྗེ་བ་སྟོན་ཏོ། ། དེ་ལ། འདི་ཡིས་བརྒྱ་ཕྲག་ཐམས་ཅད་དུ། ། འཁོར་བར་བདག་ལ་གནོད་པ་བྱས། ། ཞེས་པ་འདི་སེམས་ཅན་བདག་ཏུ་བྱས་པའི་མཇུག་སྡུད་དུ་ཕལ་ཆེར་གྱི་བཤད་འདུག་ཀྱང་དེ་ལྟ་ན་བདག་སེམས་ཅན་ ལ་གནོད་པ་བྱས་ཞེས་འཆད་དགོས་པས་བཤད་རུང་ཙམ་ཡིན་ཡང་ཧ་ཅང་འབྲེལ་མི་ཆེའོ། །

ེས་ན་བདག་འཛིན་འདི་ཡིས་འཁོར་བ་ཐོག་མ་མེད་པ་ནས་བདག་ཏུ་བཟུང་ཡུལ་གྱི་སེམས་འདི་ཉིད་ལ་གནོད་ པ་ཁོ་ན་བྱས་ཏེ། སེམས་ཁྱོད་ཉིད་ཐོག་མ་མེད་པ་ནས་རང་དོན་ཁོ་ན་བྱེད་པར་འདོད་པ་འདིས་དུས་འདས་ཀྱང་སྡུག་ བསྔལ་འབའ་ཞིག་མྱོང་བར་ཟད་ལ། ད་ནི་བདག་གཅེས་འཛིན་དེ་ཐོང་ལ་གཞན་དོན་ལ་རབ་ཏུ་འཇུག་པར་ག ྱི ས་དང༌། རང་དོན་ག ྱི ་མཆོག་ནི་གཞན་དོན་ཡིན་པར་སངས་རྒྱས་ཀྱིས་གསུངས་པ་མི་སླུ་བས་འདིའི་ཕན་ཡོན་མཐའ་ཡས་པ་ མཐོང་ནས་ཡིད་ཆེས་པར་འགྱུར་རོ། །སྔོན་ནས་སེམས་ཁྱོད་ཀྱིས་འདི་ལྟར་བྱས་ན་སངས་རྒྱས་ཀྱི་བདེ་བ་འཐོབ་ཀ ྱི་ འཁོར་བའི་སྡུག་བསྔལ་ཟད་མི་ཤེས་པ་འདི་ལྟ་བུ་མྱོང་མི་དགོས་པ་ཞིག་ན་གཞན་ཕ་མའི་ཁུ་ཁྲག་གི་ཐིགས་པ་ཙམ་ལ་ ང་དང་ང་ཡིར་བཟུང་ནས་གཅེས་སྤྲས་བྱས་པས་ས ྲིད་པའི་སྡུག་བསྔལ་འདི་མྱོང་ངོ༌། །ད་ནི་སྔར་ཁུ་ཁྲག་ལ་བདག་ཏུ་ུ བཟུང་བ་དེ་ལྟར་ཁྱོད་ཀྱིས་གཞན་སེམས་ཅན་ལ་ཡང་བདག་འཛིན་གོམས་པར་ག ྱིས་ཤིག ། དེ་བཞིན་དུ་ད་ནི་གཞན་ཁོ་ན་གཅེས་པར་བཟུང་ནས་གཞན་གྱི་རྟོག་ཆེན་པ་སྟེ་མཚང་ལེན་པའི་བྱ་ར་བ་གྱི ས་ལ། བདག་ལ་བདོག་པ་ཅི་མཐོང་ཡང་དེ་ཕྲོགས་ལས་གཞན་སེམས་ཅན་ལ་བྱིན་ལ་ཕན་བདེར་གྱིས་ཤིག ། འཁོར་བ་ཐོག་མེད་ནས་བདག་འཛིན་འདིས་གནོད་པ་བྱས་པས་ད་ནི་བདག་ཉིད་བདེ་བ་སོགས་ལ་ཕྲག་དོག་ པར་རིགས་ཀྱི་གཞན་བདེ་བ་ལ་ཕྲག་དོག་པར་མི་རིགས་སོ། །དེ་ཕྱིར་བདག་གི་བདེ་དགེ་གཞན་སེམས་ཅན་ལ་ཐོངས་ ལ་གཞན་སེམས་ཅན་གྱི ་ས ྡིག་སྡུག་བདག་ཉིད་ལ་ལོང་ཞིག ། ད་ནི་གཞན་སྐྱོན་ལ་བརྟག་པའི་དུས་མ་ཡིན་གྱི་རྣམ་པ་ཀུན་ཏུ་བདག་ཉིད་ཀྱི་སྐྱོན་ལ་བརྟག་པ་དང༌། བཟོད་སྨྲའི་ སྐྱེས་རབས་སུ་རྒྱལ་པོས་ཉེས་མེད་དུ་ཡན་ལག་བཏུབས་ཀྱང་ཀྱེ་མ་བདག་བཟོད་པའི་སྟོབས་ཆུང་བས་རྒྱལ་པོ་འདིའི་ ཁྲོ་བ་གཞིལ་མ་ནུས་སོ་ཞེས་རང་ཉིད་ཀྱི་སྐྱོན་དུ་རྟོག་པ་ལྟར་གཞན་ལ་སྐྱོན་མཐོང་ནའང་དེ་ལྟར་རྟོག་པ་རང་ཉིད་ཀྱི་ སྐྱོན་དུ་ངོས་འཛིན་པ་དང༌། གཞན་གྱི ས་གནོད་པ་བྱས་ཀྱང་བདག་གི་ལས་ཀྱིས་ཉེས་སོ་ཞེས་རང་ཉིད་ཀྱི་སྐྱོན་དུ་ ཤེས་པར་བྱ་ལ། རང་གིས་ཉེས་པ་ཆུང་ངུ་ཙམ་བྱུང་ནའང་མང་པོའི་མདུན་དུ་མཐོལ་ཞིང་བཤགས་ཏེ་ས་བོན་ཙམ་ ཡང་རྒྱུད་ལ་མ་ལུས་པར་བྱོས་ཤིག ། དེ་བཞིན་དུ་བདག་གི་ཡོན་ཏན་སུས་ཀྱང་མི་ཤེས་པར་སྦ་ཞིང་གཞན་གྱི ་ཡོན་ཏན་དང་གྲགས་པ་སྒྲོགས་ཞིང་ གཞན་རྣམས་ལ་རྗེ་བོའི་འདུ་ཤེས་བཞག་སྟེ་རང་ཉིད་བྲན་ལྟར་བཀོལ་བར་བྱ་ལ། བྱིས་པ་སྐྱོན་གྱི་རང་བཞིན་ཡིན་ པའི་ཕྱིར། རང་ཉིད་སྐྱོན་གྱི་འབྱུང་གནས་སུ་ཤེས་པར་བྱ་ལ། གལ་ཏེ་ཡོན་ཏན་ཅུང་ཟད་མཐོང་ནའང་སོ་སྐྱེའི་ཡོན་ཏན་ རྣམས་ནི་གློག་ལྟར་སྐད་ཅིག་ཙམ་དུ་ཟད་པས་གློ་བུར་ག ྱི ་ཆོས་དེས་བསྙེམས་ཤིང་རང་བསྟོད་པར་མི་བྱའོ། ། མདོར་ན་སྔོན་ཆད་བདག་དོན་དུ་བསམས་ནས་གཞན་ལ་གནོད་པ་བྱས་པ་དེ་ཐམས་ཅད་ད་ནི་སེམས་ཅན་ ཐམས་ཅད་ཀ ྱི ་བྱང་ཆུབ་ཀ ྱི་རྒྱུར་བདག་ཉིད་ཁོ་ན་ལ་འབབ་པར་ག ྱིས་ཤིག །དེ་ལྟར་རྣམ་པ་དུ་མར་བརྟགས་ཏེ་བདག་ འཛིན་འདི་ནི་གཉའ་དྲག་ཞེས་པ་བརྡ་རྙིང་སྟེ་ཆེར་དྲེགས་པར་འགྱུར་བར་ཤེད་སྐྱེད་པར་མི་བྱ་སྟེ། ཅི་ནས་ཀྱང་བག་ ཞུམ་ཞིང་གདོང་དམའ་ལ་རབ་ཏུ་ངོ་ཚ་བ་བག་སར་ལྟ་བུ་དང་འཇིགས་ཤིང་སྐྲག་པ་གཤེད་མས་ཟིན་པའི་མི་ལྟ་བུ་

དང༌། སྒོ་གསུམ་ཀུན་ནས་བསྡམས་པ་དུལ་བའི་དགེ་སློང་ལྟ་བུར་ཐུལ་པར་ག ྱིས་ཤིག་པའོ། ། འདིར་བི་བྷཱུ་ཏིས། ངོ་ཚ་བ་ནི་བྱ་བ་མ་ཡིན་པ་ལས་སོ། །འཇིགས་པ་ནི་དམྱལ་བ་ལས་སོ། །བསྡམས་པ་ནི་དབང་ པོ་རྣམས་སོ། །ཞེས་དང༌། དེ་ལྟར་ལུས་ཚར་བཅད་ནས་འདི་མན་སེམས་ཚར་བཅོད་པར་འཆད་ཅིང༌། དཀའ་འགྲེལ་ ཆུང་ངུ་ལས་ནི། ཕྲག་དོག་སོགས་བསྒོམས་པའི་འབྲས་བུ་ནི་ཡིད་ཁྱོད་སོགས་དང༌། དེ་རྣམས་ཀྱི ས་བསམ་པ་རྗེས་ སུ་སྒྲུབ་པ་བཤད་ནས། སྦྱོར་བ་ལ་རྗེས་སུ་སྒྲུབ་པ་དང༌། སེམས་དབང་དུ་བྱ་བ་གཉིས་ཀྱི ། དང་པོ་གཞན་ག ྱི་རྟོག་ཆེན་ སོགས་དང༌། ཕ ྱི ་མ་འཆད་འགྱུར་ག ྱི། དེ་བྱ་དེ་ལྟར་གནས་བྱ་ཞིང༌། །སོགས་ཚར་ཕྱིན་པའི་བར་དུ་བཤད་དོ། །རྟོག་ ཆེན་པ་ནི་ཉན་སྣ་པའི་མིང་ཡིན་པས་ས་བཟང་པས་རྟོག་དཔྱོད་ཆེན་པོ་ག ྱིས་ལ་ཞེས་འབྲུ་གཉེར་བའང་སྙི ང་པོ་མི་ཆེའོ། ། ད་ནི་གཉེན་པོའི་ཤེས་པ་ལ་བདག་ཏུ་བཟུང་སྟེ་ལེགས་པར་འདོམས་པ་འཆད་དེ། དེ་ལྟར་གཞན་ཕན་འབའ་ཞིག་ བྱ་ཞིང་སྒོ་གསུམ་སྐད་ཅིག་ཀྱང་དོན་མེད་དུ་མི་གནས་པར་གཞན་དོན་དུ་འགྱུར་བ་དེ་ལྟ་བུ་ཁོ་ནས་གནས་པར་བྱ་ཡི་ སྔར་ཕུང་པོ་ལ་བདག་ཏུ་བཟུང་ནས་བདག་ཉིད་གཅེས་འཛིན་ཁོ་ན་བྱས་པ་དེ་ལྟར་ནི་སེམས་ཁྱོད་ཀྱིས་དེ་ཕྱི ན་ཆད་ སྐད་ཅིག་ཡར་མི་བྱ་སྟེ། དེ་ལྟ་བུའི་ཚུལ་ལ་རང་གི་སེམས་འདི་ནི་རང་གི་དབང་དུ་འདུས་ཤིང་དགའ་མགུར་བྱར་ཡོད་ པ་རྟ་ཅང་ཤེས་དུལ་བ་ལྟ་བུར་བྱོས་ཤིག ། གལ་ཏེ་བླང་དོར་དེ་ལས་འདས་ནས་ད་དུང་ཕྱིན་ཅི་ལོག་ཏུ་སྤྱོད་ན་ནི་སེམས་ཁྱོད་ཚར་བཅད་པར་བྱའོ། །ཞེས་ ཅུང་ཟད་བས ྡིགས་པ་དང༌། དེ་ལྟར་གདམས་པས་ཀྱང་སེམས་ཁྱོད་མ་དུལ་བའི་ངན་ལང་བྱེད་ན་ནི་འཁོར་བ་ཐོག་མེད་ ནས་ཀ ྱི་སྐྱོན་དང་ཉེས་རྩ་ཐམས་ཅད་ཕུང་པོ་ལ་བདག་འཛིན་ཅན་གྱི་སེམས་ཁྱོད་ཁོ་ན་ལ་བརྟེན་པར་ཟད་པས་ཁྱོད་ ཤིན་ཏུ་གཅེས་སྤྲས་སུ་བྱེད་པའི་ལུས་ལ་ཟས་གོས་མི་སྦྱི ན་པར་བཀོལ་བ་དང༌། སོ་སོར་རྟོག་པའི་ཤེས་རབ་ཀྱི ་སྒོ་ དུ་མ་དང་སོ་སོ་རང་རིག་པའི་ཡེ་ཤེས་ཀྱི ས་ཕུང་པོ་ལ་བདག་ཏུ་འཛིན་པ་ཅན་གྱི་སེམས་ཁྱོད་ལྡང་བ་མེད་པར་ཚར་ བཅད་པར་བྱའོ་ཞེས་ཆེར་བསྡི གས་པ་དང༌། འཁོར་བ་ཐོག་མེད་ནས་ཕུང་པོ་ལ་བདག་འཛིན་ཁྱོད་ཀྱིས་སེམས་རྒྱུན་ ཙམ་ཁོ་བོ་བརླག་པ་ཁོ་ནར་བྱས་མོད་ཀྱང་སྔོན་ཁོ་བོས་ཁྱོད་ཀྱི་སྐྱོན་མ་ཤེས་ཤིང་གཉེན་པོའི་ལུས་སྟོབས་མ་རྫོགས་ པའི་དུས་དེ་གཞན་ཡིན་ལ། ད་ནི་ཉེས་རྩ་ཐམས་ཅད་ཁྱོད་ལ་བརྟེན་པ་འདི་ཡང་ངས་མཐོང་ཞིང་ཁྱོད་ནི་ཕྱིན་ཅི་ལོག་གི་ འཛིན་སྟངས་གོམས་པ་ཙམ་མ་གཏོགས་ཡུངས་འབྲུ་ཙམ་དུ་ཡང་མི་བདེན་པ་འདི་ཡང་མཐོང་གི་ད་ནི་ཁྱོད་གར་འབྲོས་ ཏེ་སེང་གེས་རི་དྭགས་བཟུང་བ་ལྟར་ཁྱོད་ཀྱི་དྲེགས་པ་ཐམས་ཅད་ངས་གཞོམ་པར་བྱའོ། ། ད་ཕ ྱི ན་ཆད་ཕུང་པོ་ལ་བདག་དང་གཅེས་པར་བཟུང་ནས་བདག་བདེ་བར་བྱའོ་སྙམ་པའི་བློ་སྔོན་ནས་ཡོད་པ་དེ་ དོར་ཞིག །ལུས་སེམས་ཙམ་ཁྱོད་ནི་གཉེན་པོའི་ཤེས་པ་མཐུ་བརྟས་པ་ང་ཡིས་སེམས་ཅན་ཐམས་ཅད་ལ་བྱང་ཆུབ་ཀྱི་ སེམས་ཉོ་བའི་རིན་དུ་བཙོངས་ཟིན་གྱིས་སེམས་ཅན་ཐམས་ཅད་ཀྱི་བྲན་དུ་གྱུར་པ་ཁྱོད་སྐྱོ་ངལ་དུ་མ་སེམས་པར་ཇོ་ བོ་སེམས་ཅན་རྣམས་ལ་རང་གི་ནུས་པ་ཅི་ཡོད་ཀ ྱི ས་ཞོ་ཤ་སྟེ་མཁོ་བེད་གང་ཡོད་ཕུལ་ཞིག རྣམ་པ་ཀུན་དུ་བག་མེད་

པར་གྱུར་པ་གདོལ་བ་ལྟ་བུའི་སེམས་བདག་འཛིན་ཅན་ཁྱོད་གལ་ཏེ་སེམས་ཅན་ལ་མ་བྱིན་པར་མཐོ་ཞིང་གཅེས་པར་ བཟུང་ན་ཁྱོད་ཀྱིས་གཉེན་པོའི་ཤེས་པ་ཅན་གྱི་སེམས་རྒྱུན་ཁོ་བོ་དམྱལ་སྲུང་འཇིགས་སུ་རུང་བ་རྣམས་ལ་སྟེར་བར་ གདོན་མི་ཟ་ལ། སྔར་ཡང་ཐོག་མ་མེད་པ་ནས་ཕུང་པོ་ལ་བདག་འཛིན་ཁྱོད་ལ་གཅེས་སྤྲས་སུ་བྱས་པས་ཁྱོད་ཀྱིས་སེམས་ཁོ་ བོ་རེས་འགའ་དམྱལ་སྲུང་རྣམས་ལ་བྱིན་ཏེ་སྲན་མ་ལྟར་བཙོས། ཡུངས་ཀར་ལྟར་བཙིར། ཤིང་ལྟར་བཤགས། སྡུག་ བསྔལ་ལ་མ་མྱོང་བ་མེད་པ་ལ་གཏད། རེས་འགའ་ཡི་དྭགས་སུ་འཕངས་ཏེ་བཀྲེས་སྐོམ་ག ྱིས་མནར། རེས་འགའ་དུད་ འགྲོར་འཕངས་ཏེ་སྡུག་བསྔལ་ལས་ཐར་དུས་མེད། དེ་ལྟར་སངས་རྒྱས་ཀྱི ས་ཀྱང་བགྲང་གིས་མི་ལང་བ་དེ་ཐམས་ཅད་ ཁྱོད་ཁོ་ནས་བཅོལ་བ་ཡིན་ལ། ད་ནི་ཁྱོད་ཀྱི ་འཁོན་རྣམས་ཁོ་བོས་ཀྱང་དྲན་ཏེ་ཕྱི ན་ཆད་ཕུང་པོ་ལ་བདག་ཏུ་བཟུང་ ནས་དེ་བདེ་བར་འདོད་པའི་སེམས་ཁྱོད་རྨི་ལམ་ན་ཡང་མི་རྒྱུ་བ་དེ་ལྟར་གཞོམ་པར་བྱ་ཞིང་རྩད་ནས་དབྱུང་བར་བྱའོ། ། དེ་ལྟར་གཉེན་པོའི་ཤེས་པ་ལ་བདག་ཏུ་བྱས་ཤིང་ཕུང་པོ་ངར་འཛིན་ལ་གཞན་དུ་བཞག་ནས་ཚར་བཅད་པ་ བསྟན་ཟིན་ནས། ད་ནི་བདག་གཞན་གྱི ་ཐ་སྙད་འཇིག་རྟེན་ག ྱི་གྲགས་པ་ལྟར་སོར་བཞག་སྟེ། བདག་གཞན་བརྗེ་བ་དང༌། ལུས་ལ་ཆགས་བྱ་མ་ཡིན་པར་སྟོན་ཏེ། རྒྱུ་མཚན་དེ་རྣམས་ཀྱི ་ཕ ྱིར་ན་སུ་ཞིག་བདག་ཉིད་བདེ་བར་འདོད་ན་བདག་ གཅེས་འཛིན་འདོར་བར་བྱ་སྟེ། བདག་ཏུ་ལྟ་བ་དང་གཅེས་པར་འཛིན་པ་མེད་ན་སྡུག་བསྔལ་ཞེས་བྱ་བ་ཤེས་བྱ་ལ་ མི་མཐོང་སྟེ་ཇི་ལྟར་བེམ་པོ་རྣམས་ལ་སྡུག་བསྔལ་མེད་པ་བཞིན་ནོ། །བདག་ཉིད་སྲུང་བར་འདོད་པ་དེས་ཀྱང་གཞན་ ཐམས་ཅད་སྲུང་བར་བྱ་སྟེ་ཐམས་ཅད་ཀ ྱི་ནང་དུ་བདག་ཉིད་ཀྱང་ཞར་ལ་འདུ་བའི་ཕྱིར་དང༌། ཇི་ལྟར་ཡུལ་ཁམས་དེ་ བསྲུངས་ན་རང་ཉིད་ཞར་ལ་བསྲུངས་བར་འགྱུར་བ་བཞིན། །དེས་ན་བདག་ལ་ཆགས་པར་མི་བྱ་སྟེ་སེམས་ནི་ངོ་བོ་ ཉིད་ཀྱི ས་སྟོང་ཞིང་རང་བཞིན་གྱི ས་འོད་གསལ་པ་ཡིན་པས་ངོ་བོ་ཉིད་དེ་ལ་ནི་དམིགས་པ་ཙམ་དུ་ཡང་བྱར་མེད་པ་ ཡིན་པས་བདག་གཞན་གང་ཡང་མ་ཡིན་ཞིང་ཆགས་པར་མི་ནུས་ལ། ལུས་འདི་ནི་ཆུ་བུར་ཙམ་སྟེ་བདག་གཞན་གང་ ཡང་མ་ཡིན་ལ་སུའི་ཡང་མ་ཡིན་པའི་ཕྱིར་དང༌། ལུས་འདི་ནི་ཅི་ཙམ་བསྐྱངས་པ་དེ་ཙམ་དུ་གཟེ་རེག་འཕེལ་བ་ཡིན་ ལ། སེམས་ཅན་གཅིག་གི་འདོད་པ་ལ་བརྣབ་སེམས་པ་དེའི་བསམ་པ་ནི་ས་འདི་ཐམས་ཅད་གསེར་དུ་གྱུར་ཀྱང་མི་ རྫོགས་ཤིང་མི་ཚིམ་སྟེ་ད་དུང་འདི་ཐམས་ཅད་བཻཌཱུརྱ་གྱུར་ཅིང་འཇིག་རྟེན་ག ྱི ་ཁམས་གཞན་དག་ཀྱང་གསེར་དུ་གྱུར་ ནས་བདག་ལ་ཡོད་ན་ཅི་མ་རུང་སྙམ་པ་སོགས་ཐུག་མཐའ་མེད་པའི་ཕྱི ར་དང༌། ལོངས་སྤྱོད་དང་བདེ་བ་ཅི་ཐོབ་ཀྱང་ ཚིམ་པ་མེད་ཀྱི་སྟེང་དུ་སླར་ཡང་ཆོག་མི་ཤེས་པའི་འདོད་སྲེད་དང་སྒྲུབ་པའི་སྡུག་བསྔལ་ལུས་སེམས་ཉོན་མོངས་ པར་བྱེད་པ་དང༌། དེའི་ཕྱི ར་གཞན་ལ་བསམ་ངན་སོགས་བསམ་པ་ཉམས་པ་སྐྱེ་ཞིང་དེ་ལག་ཏུ་ལེན་དུ་ལེན་པའི་སྦྱོར་ ངན་ལ་འཇུག་ཅིང་བསམ་པའི་ཆ་ཙམ་ཡང་མ་རྫོགས་པར་ཤི་ནས་ཕྱི་མར་མི་བཟད་པའི་སྡུག་བསྔལ་མཐའ་མེད་དུ་ 

མྱོང་བར་འགྱུར་རོ། ། དེ་ན་སུ་ཞིག་གང་ལ་ཡང་བལྟོས་པ་དང་རེ་བ་དང་ཆགས་པ་མེད་པ་དེ་ལ་ནི་གནས་སྐབས་དང་མཐར་ཐུག་གི་ ཕུན་ཚོགས་ཐམས་ཅད་ཟད་མི་ཤེས་པར་འདུ་བ་རྒྱ་མཚོར་ཆུ་བོ་བཞིན་དུ་འཇུག་སྟེ་ནམ་མཁའི་མཛོད་དང་ལག་ན་ རིན་པོ་ཆེ་ལ་སོགས་པའི་རྒྱལ་སྲས་ཆེན་པོ་རྣམས་དང༌། རྫོགས་པའི་སངས་རྒྱས་བཞིན་ནོ། ། དེ་བས་ན་ལུས་ལ་ཆགས་ཤིང་ཞེན་པའི་སེམས་སྐྱེ་བའི་སྐབས་དབྱེ་བར་མི་བྱ་ལ་གང་ཞིག་ཕྱི་ནང་གི་དངོས་ པོ་གང་རུང་ལ་ཡིད་ཏུ་འོང་བའོ་ཞེས་མི་འཛིན་ཞིང་དེ་ལྟ་བུ་ལ་ཞེན་པར་མི་བྱེད་པ་དེ་ནི་སེམས་ཀྱི ་དངོས་པོའི་ནང་ན་ ཤིན་ཏུ་མཆོག་ཡིན་ནོ། ། དེས་ན་ཤི་བའི་མཐར་ཤ་རུས་སོ་སོར་འབྲལ་ཞིང་རུས་ཚིགས་སུམ་བརྒྱ་དྲུག་བཅུ་པོ་ཡང་ཐ་དད་དུ་བྱེ་ལ་ ཚིགས་རེ་ཡང་དུམ་བུ་མང་པོར་འཐོར་ཞིང་དུམ་བུ་རེ་ཡང་ཕྱེ་མར་ཞིགས་ཏེ་མཐར་ཐལ་བར་འགྱུར་ཞིང་ཐལ་བ་དེ་ ཉིད་ཀྱང་གར་སོང་མི་མངོན་པར་འགྱུར་ལ། ད་ལྟ་གསོན་པར་བཟུང་བའི་དུས་འདི་ཉིད་ནའང་ལུས་ཁོ་རང་ནི་བེམས་ པོ་ཡིན་པས་མི་གཡོ་བ་སེང་གེའི་གསོབ་ལྟ་བུ་ཡིན་ལ་སེང་གེའི་གསོབ་དེའི་ནང་དུ་མིས་ཞུགས་ཏེ་འགྲོ་བ་དང་འཁྱམ་ པ་ལྟར་ལུས་ལས་གཞན་ཐ་དད་པའི་སེམས་མི་ལྟ་བུས་ནང་ནས་བསྐྱོད་པ་ན་འགྲོ་བ་དང༌། སྨྲ་བ་ལ་སོགས་པར་སྣང་བ་ ངོ་བོ་མི་གཙང་བ་འདུས་པའི་ཕུང་པོ་བརྟགས་ན་འཇིགས་སུ་རུང་བ་སྐྱེ་བས་མི་བཟད་པ་འདི་ལྟ་བུའི་ལུས་གཟུགས་ལ་ བདག་གོ་ཞེའམ་བདག་གི་ཞེས་ཅིའི་ཕྱིར་འཛིན། དེས་ན་གསོན་པའམ་ཤི་བ་གང་གི་ཚེ་ཡང་སེམས་སྟོང་པ་ཁྱོད་ལ་ལུས་གདོས་བཅས་རོ་ཁུར་བ་ལྟ་བུས་ཅི་ཞིག་ བྱ། ཕ ྱི ་རོལ་ག ྱི ་ས་དང་རྡོ་དང་བོང་བ་སོགས་དང་འདི་ལ་བེམ་པོ་ཡིན་པ་དང་སྙི ང་པོ་མེད་པ་དང་འཇིག་པའི་ཆོས་ཅན་ ཡིན་པའི་ཆ་ནས་ཁྱད་པར་ཅི་ཞིག་ཡོད་ན་བོང་སོགས་ལ་བདག་གམ་བདག་གི་ཞེས་མི་འཛིན་ལ་ལུས་འདི་ལ་བདག་ གམ་བདག་གི་ཞེས་འཛིན་པའི་རྒྱུ་མཚན་ཅི་ཡོད་ནས་བདག་ལྟའི་ང་རྒྱལ་སེལ་བར་མི་བྱེད་དེ་ཀྱེ་ཧུད་ཅེས་བདག་ ལྟའི་འདུ་ཤེས་ལ་དམད་པ་དང༌། དེས་སྐྱོ་བའི་ཚིག་སྟེ་འཇམ་དཔལ་རྣམ་རོལ་ག ྱི ་མདོར། དེ་བཞིན་གཤེགས་པས་ཚོང་ དཔོན་ག ྱི་བུ་འཇིགས་བྱིན་ལ་སྨད་ཚོང་གི་བུ་མོ་གསེར་མཆོག་འོད་དཔལ་བསྟན་ཏེ། ཁྱོད་ཀྱིས་འདི་ཅིར་མཐོང་དྲིས་ པ་ན། འདི་ལུས་རྩ་དང་ར ྩི ག་པ་འདྲ། ། སེམས་ནི་བསྟན་ཏུ་མ་མཆིས་ཏེ། ། ཞེས་སོགས་ཀ ྱིས་ལན་བཏབ་པ་བཞིན་ནོ། །དེས་ན་སྔོན་ཆད་ལུས་འདིའི་འཚོ་ཚིས་ཀྱི ་ཁ་ད་ཁོ་ན་བྱས་ཏེ་ཟས་གོས་ སོགས་ཀ ྱི ་ཕ ྱི ར་ས ྡིག་པ་མང་དུ་བསགས་ཤིང་སོག་རུམ་དང་སྲུང་ཚོལ་ལས་བྱུང་བའི་སྡུག་བསྔལ་ཡང་མཐའ་ཡས་ པར་མྱོང་ཡང་སྙི ང་པོ་མེད་ཀྱི་སྟེང་དུ་ངན་འགྲོའི་རྒྱུ་མཐའ་ཡས་པ་བསྒྲུབས་མོད་ཀྱང་ལུས་འདི་ནི་ཤིང་སྡོང་ལ་ར ྩི ག

པས་བསྐོར་ཞིང་ཆུས་བྲན་ཡང་དགའ་བ་དང་ཆགས་པ་མེད་ལ། སྟ་རེས་བཅད་ཅིང་དུམ་བུར་བྱས་ཀྱང་ཁོང་ཁྲོ་བ་མེད་ པ་ལྟར་ལུས་འདི་ཡང་དེ་ལྟར་ཟད་ན་ཕན་གནོད་ཅི་ཡང་བྱས་པར་མི་ཤེས་པ་དེ་ཅིའི་ཕྱིར་སྐྱོང༌། སེམས་བདག་གིས་བསྐྱངས་པ་དང་ཕ ྱི ས་བྱ་རྒོད་ཀ ྱི ས་ཟོས་པ་གཉི་གའི་ཚེ་ཡང་སྐྱོང་བ་པོ་ལ་དགའ་བ་དང་ཟ་ བ་པོ་ལ་སྡང་བ་མི་འདུག་ན་འདི་ལ་སེམས་བདག་ཅིའི་ཕྱི ར་ཆགས། བསྟོད་དམ་དམད་ཀྱང་བདག་ལ་བསྟོད་དོ་ཞེའམ་ དམད་དོ་ཞེས་ཁོ་རང་གིས་དེ་ཉིད་ཤེས་པ་མེད་པ་ལ་ལུས་ལ་བསྟོད་དམད་བྱུང་བ་ལ་སེམས་བདག་གིས་ཆགས་སྡང་ བྱེད་པ་འདི་ནི་བོང་བ་ལ་བསྟོད་དམད་བྱུང་བ་ན་ནམ་མཁས་ཆགས་སྡང་བྱེད་པ་ལྟ་བུར་ཤིན་ཏུ་མི་རིགས་པའོ། ། ཡང་ལུས་འདི་ལ་ཕན་པར་འདོད་པ་དེ་སེམས་བདག་གི་བཤེས་སམ་མཛའ་བོ་ཡིན་ནོ་ཞེ་ན། སེམས་ཅན་ཐམས་ ཅད་ཀྱང་རང་རང་གི་ལུས་ལ་ཕན་པར་འདོད་པས་དེ་ཐམས་ཅད་ལ་ཅིའི་ཕྱིར་མི་དགའ། དེ་རྣམས་ལ་སོགས་པའི་ རྒྱུ་མཚན་མཐའ་ཡས་པས་ན་སེམས་བདག་གིས་ལུས་འདི་ལ་ཆགས་ཤིང་ཞེན་པར་མི་བྱ་བར་སེམས་ཅན་ཐམས་ ཅད་ཀ ྱི ་དོན་དུ་ལུས་འདི་དཀོན་མཆོག་ལ་དབུལ་ཞིང་བསམ་པས་སེམས་ཅན་ཐམས་ཅད་ལ་རྟག་ཏུ་བཏང་བར་བྱ་ལ། སྦྱོར་བས་ནི་ཚེ་དེ་ལ་ལུས་ཀྱིས་ལེགས་པར་བྱ་བ་རྣམས་ཟིན་ཞིང་ཕ་རོལ་ལ་ཕན་བདེ་ཆེན་པོར་འགྱུར་བའི་སྐབས་ མཐོང་ན་ལུས་དེ་དོན་མེད་དུ་ཞིག་མི་འཇུག་པར་སྙི ང་པོ་བླང་བའི་ཕྱི ར་དངོས་སུ་ཡང་བཏང་བར་བྱ་སྟེ། རྒྱལ་པོ་ཟླ་ འོད་ཀ ྱི ་སྐྱེས་རབས་ལ་སོགས་པ་བཞིན་ནོ། ། འོ་ན་ཉན་ཐོས་མི་སྡུག་པ་གོམས་པ་དག་ལྕེབ་དང་གསོད་དུ་འཇུག་པར་བརྩོན་པ་ལྟར་ལུས་འདོར་རམ་ཞེ་ན། ལུས་འདི་ཉེས་པ་མང་པོ་ཅན་ཡིན་མོད་ཀྱང་དུས་མིན་དུ་མི་འདོར་ཏེ་རང་གི་ལས་ཀྱིས་ཇི་ལྟར་འཕངས་པའི་ཚེ་ཚད་ དང་བདེ་སྡུག་སོགས་འབད་རྩོལ་མ་བྱས་པར་ཇི་ལྟར་བྱུང་བ་དེ་ཙམ་ཞིག་སྤྱད་པར་བྱ་བ་ཁོ་ནའོ། ། དེས་ན་ལུས་ལ་ཆགས་པའི་བློ་སྤང་བར་བསྟན་ག ྱི། ལུས་ཉིད་སྤང་བར་བསྟན་པ་མ་ཡིན་པས་ལུས་སྲུང་བར་ བཤད་པ་དང་ཡང་འགལ་བ་མེད་དོ། ། ཅི་སྔོན་དུའང༌། ཤུ་བ་མི་ཡི་གཟུགས་འདྲ་བ། ཞེས་སོགས་ལན་དུ་མར་ལུས་ཀ ྱི་སྐྱོན་བསྟན་པ་མ་ཡིན་ནམ་ བཟློས་པའི་སྐྱོན་དུ་འགྱུར་རོ་ཞེ་ན། དེ་དག་ནི་རེས་འགའ་ལུས་མི་རྟག་པ་དང༌། རེས་འགའ་ལུས་བཟུང་བས་གནོད་པ་ བྱུང་བ་དང༌། རེས་འགའ་བདག་མེད་པར་སྟོན་པས་དགོས་པ་ཐ་དད་ཅིང་འདིར་ནི་ཆགས་བྱ་མ་ཡིན་པར་བསྟན་པས་ ཟློས་པའི་སྐྱོན་མེད་དོ། ། གསུམ་པ་བསམ་གཏན་ག ྱི་སྒྲིབ་པ་བསལ་བ་ནི། དེ་བས་བྱིས་པའི་སྤྱོད་པས་ཆོག ། བདག་གིས་མཁས་པའི་རྗེས་སྙེག་སྟེ། །

བག་ཡོད་གཏམ་ནི་དྲན་བྱས་ནས། ། གཉིད་དང་རྨུགས་པ་བཟློག་པར་བྱ།།  །། རྒྱལ་སྲས་ཐུགས་རྗེ་ཆེ་རྣམས་ལྟར། ། རིགས་པའི་སྲན་ནི་གཟུགས་བྱས་ཏེ། ། ཉིན་མཚན་ཕྱེད་པར་མ་འབད་ན། ། བདག་གིས་སྡུག་བསྔལ་ནམ་མཐར་ཕྱིན།།  །། ཞེས་གསུངས་ཏེ། དང་པོས་བསམ་གཏན་ག ྱི་སྒྲིབ་པ་ལྔ་སེལ་བ་བསྟན། གཉིས་པས་རྩེ་གཅིག་ཏུ་འབད་དགོས་པར་ བསྟན་ཏོ། ། དེ་ཡང་འདུ་འཛི་ལ་དགའ་བ་དང༌། ཕྱི ་ཡོ་བྱད་དང་ནང་སེམས་ཅན་ལ་ཆགས་པ་སོགས་འདོད་པའི་རྣམ་པར་རྟོག་ པ་དང༌། ལུས་སེམས་ལ་བདག་དང་བདག་གིར་ལྟ་བས་ཞེན་ཞིང༌། དེའི་དོན་དུ་ཤ་ཐང་དུ་འབད་པ་སོགས་དེ་རྣམས་ནི་ བྱིས་པ་མ་རབས་ཀ ྱི་སྤྱོད་པ་ཁོ་ན་སྟེ། འཁོར་བ་ཐོག་མ་མེད་པ་ནས་དེ་ལྟ་བུ་ཁོ་ན་ལ་ལོངས་སྤྱད་པ་དེས་ཆོག་ཤེས་ཀྱི་ ད་ནི་བྱིས་པའི་སྤྱོད་པ་དེས་སྐྱོ་ཞིང་སྔར་སྤྱད་པ་དེ་ཡང་མཁས་པའི་མདུན་ན་ངོ་ཚ་ཞིང་འགྱོད་ལ། ད་ནི་ནམ་དུ་ཡང་དེ་ དག་ལས་བཟློག་སྟེ་མཁས་པ་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་སྤྱོད་པའི་རྗེས་སུ་འཇུག་ཅིང་བཟང་ པོར་སྤྱོད་པ་ཁོ་ན་རྗེས་སུ་བསྒྲུབ་པར་བྱའོ། །ཞེས་རང་གིས་དམ་བཅས་ཏེ་བག་ཡོད་ཀ ྱི་ལེའུར་བཤད་པའི་གཏམ་ རྣམས་དྲན་པར་བྱས་ལ་བསམ་གཏན་ག ྱི་སྒྲིབ་པ་རྣམས་བཟློག་ཅིང་རྩེ་གཅིག་པས་རྣལ་འབྱོར་དུ་བྱའོ། ། དེ་ལ་སྒྲིབ་པ་ནི་ལྔ་སྟེ། བཤེས་སྤྲི ང་ལས། རྒོད་ཅིང་འགྱོད་དང་གནོད་སེམས་རྨུགས་པ་དང༌། ། གཉིད་དང་འདོད་ལ་འདུན་དང་ཐེ་ཚོམ་སྟེ། ། ལྔ་པོ་འདི་དག་བསམ་གཏན་དགེ་བའི་ནོར། ། འཕྲོག་པའི་ཆོམ་རྐུན་ལགས་པར་ཐུབ་པས་གསུངས། ། ཞེས་པ་ལྟར་རྒོད་འགྱོད་དང༌། གནོད་སེམས་དང༌། གཉིད་རྨུགས་དང༌། འདོད་འདུན་དང༌། ཐེ་ཚོམ་སྟེ་ལྔའོ། །དེ་ལ་ཡུལ་ སྣ་ཚོགས་དྲན་ཞིང་འཕྲོ་བ་ནི་རྒོད་པ་དང༌། མི་བྱ་བ་བྱས་པ་སོགས་ལ་འགྱོད་སེམས་ནི་འགྱོད་པ་སྟེ་ཞི་བར་གནས་ པའི་གེགས་བྱེད་དོ། །གཞན་ལ་གནོད་སེམས་ནི་ཡིད་མི་བདེ་དང་མཚུངས་པར་ལྡན་པ་ཞེ་སྡང་གི་ཆ་དང་མཐུན་པ་སྟེ་ བདེ་བར་གནས་པ་ལ་གེགས་བྱེད་དོ། །བྱིང་ཞིང་འཐིབས་པ་དང་དེ་བས་ཀྱང་ཆེར་བྱིང་པ་རྨུགས་པ་དང་གཉིད་ཀྱི ས་ ནོན་པ་ནི་གཉིད་རྨུགས་ཏེ་གསལ་བར་གནས་པ་ལ་གེགས་བྱེད་དོ། །ཕ ྱི ་ཡོ་བྱད་དང་ནང་སེམས་ཅན་ལ་ཆགས་པའི་

རྣམ་རྟོག་ནི་འདོད་པ་ལ་འདུན་པ་སྟེ་ལས་རུང་དུ་གནས་པ་ལ་གེགས་བྱེད་དོ། །འདི་ཏིང་ངེ་འཛིན་དུ་མི་འགྱུར་རམ་ སྙམ་པ་སོགས་དོན་མི་འགྱུར་གྱི ་སོམ་ཉི་སྐྱེ་བ་ནི་ཐེ་ཚོམ་སྟེ་རྩེ་གཅིག་པར་གནས་པ་ལ་གེགས་བྱེད་དོ། ། འདིར་དོན་འགྱུར་གི་ཐེ་ཚོམ་ཕུང་པོ་འདི་བདག་ཡིན་ནམ་མ་ཡིན་སྙམ་པ་ལས་དཔྱད་པས་མ་ཡིན་པར་མཐོང་ ནས་བདག་ཏུ་མི་དམིགས་པར་གནས་པ་ལྟ་བུ་དོན་འགྱུར་ག ྱི་ཐེ་ཚོམ་ཁ་ཅིག་གིས་ནི་ཞི་ལྷག་གཉིས་ཀའི་སྣ་འདྲེན་པ་ ཡང་ཡོད་ལ། རི་ལ་སོགས་པ་རྟག་ཅིང་འདུག་པས་འདུས་བྱས་མི་རྟག་པར་བཤད་པ་འདི་མི་བདེན་ནམ་སྙམ་པ་ལྟ་བུ་ དོན་མི་འགྱུར་གྱི་ཐེ་ཚོམ་གྱིས་ནི་ལོག་ལྟ་འདྲེན་ཞིང་ཞི་ལྷག་གཉིས་ཀ་ལ་གེགས་བྱེད་དོ། ། དེས་ན་དོན་འགྱུར་ག ྱི་ཐེ་ཚོམ་ཁ་ཅིག་བསམ་གཏན་གྱི་ཉེར་བསྡོགས་སུ་འགྱུར་བ་ཡོད་ཀྱང་ཐེ་ཚོམ་དང་དངོས་ གཞི་ལྷན་ཅིག་ཏུ་མི་གནས་པས་ཐེ་ཚོམ་ཙམ་སྒྲིབ་པར་བཤད་པ་ཡིན་ནོ། །དེ་དག་ཕལ་ཆེར་ཡང་འཆི་བའི་འདུ་ཤེས་ བསྒོམས་པས་སེལ་ལ། ཁྱད་པར་བྱིང་རྒོད་ནི་གནས་ཧ་ཅང་གྲང་བ་དང་མཐོ་བ་དུས་དགུན་ཟས་ཉུང་ཞིང་མི་བཅུད་པ་ གྲོགས་རླུང་ཁམས་པ་སྨྲ་བ་མང་པོ་ཅན་དང་ཡུལ་ལ་རྟག་ཏུ་སེམ་པ་སོགས་རྒོད་པའི་རྒྱུ་དང༌། དེ་ལས་ལྡོག་སྟེ་གནས་ དྲོ་ཆེས་པ་སོགས་བྱིང་བའི་རྒྱུ་དེ་དག་སྤངས་པས་སེལ་ལ་ཧ་ཅང་རྩོལ་ཆེས་པས་བྱུང་བའི་བྱིང་རྒོད་ནི་བཏང་སྙོམས་ སུ་བྱ་བ་གློད་པའི་མན་ངག་གིས་སེལ་ལོ། །གནོད་སེམས་ཀྱི་གཉེན་པོར་བྱམས་པ་དང་འདོད་འདུན་ག ྱི་གཉེན་པོར་མི་ རྟག་པ་དང་མི་སྡུག་པ་སྒོམ་ལ། འགྱོད་པ་དང་ཐེ་ཚོམ་ནི་དང་དུ་མི་ལེན་ཞིང་རྗེས་སུ་མི་འབྲེང་བས་སེལ་ལ། སྤ ྱིར་དགེ་བའི་བཤེས་གཉེན་གྱི ་དུས་སུ་ཐབས་མཁས་པས་བསལ་དགོས་ཏེ། མདོ་ལས། དགེ་སློང་མང་ཞིག་ སྔོན་བྱས་པའི་སྡིག་པས་འགྱོད་དེ་རྩེ་གཅིག་པར་མ་གྱུར་པའི་ཚེ་འཇམ་དཔལ་གྱི ས་རལ་ག ྲི ་ཐོགས་ཏེ་སྟོན་པའི་སྟེང་ དུ་བརྒྱུགས་པས་སྟོན་པས་ང་ནི་བསད་ཟིན་གྱི ས་ཐོང་ཞིག་ཅེས་བཀའ་བསྩལ་པ་ན་དེ་རྣམས་འཇམ་དཔལ་ཡང་འདི་ ལྟར་བྱེད་པ་ལས་ན་ལས་འབྲས་རང་བཞིན་མེད་པ་ལྟ་ཞིག་ཅེས་འགྱོད་པ་དང་བྲལ་ཏེ་ཆོས་ཉིད་མཐོང་བར་གསུངས་ ལ་འདི་ལ་མཚོན་ཆ་ཐོགས་པའི་ཆོས་ཀ ྱི ་རྣམ་གྲངས། ཞེས་གསུངས་པ་ལྟ་བུ་སྟེ། སྤ ྱིར་ཐེག་ཆེན་ནི་དགེ་བའི་བཤེས་ གཉེན་ལ་རག་ལས་སོ། ། དེས་ན་འདོད་འདུན་ནི་གོང་དུ་རྒྱས་པར་ཟློག་ཟིན་ཞིང་འདིར་གཉིད་རྨུགས་ཀྱིས་མཚོན་ནས་སྒྲིབ་པ་ལྔ་ཟློག་ བྱར་བསྟན་ལ། སྤ ྱིར་ཐེ་ཚོམ་ནི་གཙོ་བོར་ཤེས་རབ་ཀྱིས་སེལ་ལོ། །དེས་ན་མཁས་པ་རྒྱལ་བའི་སྲས་ཐུགས་རྗེའི་ དབང་ཕྱུག་ཆེན་པོ་དེ་རྣམས་ལུས་སྲོག་དང་རང་གི་ཞི་བ་ལ་མི་གཟིགས་པར་བྱང་ཆུབ་སེམས་དཔའི་སྤྱད་པ་སྤྱོད་པ་ ལྟར་བདག་གིས་ཀྱང་རང་གིས་རང་ལ་རིགས་པའི་སྲན་བཙུགས་ཏེ་ཉིན་མཚན་ཕྱད་པར་མ་འབད་ན་སྡུག་བསྔལ་ག ྱི་ མཚོ་ལས་རང་གཞན་སྒྲོལ་མི་ནུས་པས་ད་ནི་རྩེ་གཅིག་ཏུ་འབད་དོ་ཞེས་ཡི་དམ་བཅའ་བའོ། ། གསུམ་པ་དོན་བསྡུ་བ་ནི།

ེ་བས་སྒྲིབ་པ་བསལ་བའི་ཕྱི ར། ། ལོག་པའི་ལམ་ལས་སེམས་བསླན་ཏེ། ། ཡང་དག་དམིགས་ལ་རྟག་པར་ཡང༌། ། བདག་གིས་མཉམ་པར་བཞག་པར་བྱ།།  །། ཞེས་གསུངས་ཏེ། དེ་ལྟར་རྒྱས་པར་བཤད་ནས། ད་ནི་ལེའུ་འདི་མཐའ་དག་གི་དོན་བསྡུ་བར་བྱ་སྟེ། བྱང་ཆུབ་སེམས་ དཔའ་བརྩོན་འགྲུས་དང་ལྡན་པ་དེས་འདུ་འཛི་དང་རྣམ་གཡེང་གི་ཉེས་པ་མཐོང་ནས་དབེན་པར་སོང་སྟེ། འདོད་པའི་ རྣམ་རྟོག་ཐམས་ཅད་ལས་རིང་དུ་ཕྱོགས་ནས་སྐྱི ལ་མོ་ཀྲུང་གིས་འདུག་སྟེ། བདག་གཞན་མཉམ་པ་དང་བརྗེ་བའི་བྱང་ ཆུབ་ཀ ྱི་སེམས་དང་ཆོས་ཐམས་ཅད་གཟོད་ནས་དག་པའི་ཤེས་རབ་དྲི་མ་མེད་པ་ལ་དམིགས་ནས་སེམས་ཅན་ཐམས་ ཅད་ཀ ྱི ་དོན་དུ་བྱང་ཆུབ་འཐོབ་པའི་ཕྱིར་སྐད་ཅིག་ཀྱང་མི་གཡེང་བར་མཉམ་པར་བཞག་པར་བྱ་ཞིང་བསམ་གཏན་གྱི་ སྒྲིབ་པ་དག་བྱུང་ན་ཟློག་ཞིག་རྩེ་གཅིག་ཏུ་བཞག་པས་དང་པོར་དམིགས་པ་ལ་རྩེ་གཅིག་པ་འདོད་པའི་ཞི་གནས་སྐྱེ་ ལ་སླར་གོང་ནས་གོང་དུ་ཏིང་ངེ་འཛིན་གྱི ་རོ་མི་མྱོང་ཞིང་ཆོག་མི་ཤེས་ལ་མཚན་མར་མི་འཛིན་པར་བཞག་པས་བྱང་ ཆུབ་ཀ ྱི་སེམས་ཀུན་རྫོབ་བམ་དོན་དམ་པའི་རྣམ་པ་གང་ལ་དམིགས་པ་དེ་ཉིད་ལ་ཡན་ལག་ལྔ་དང་ལྡན་པས་རྩེ་གཅིག་ ཏུ་གནས་པ་བསམ་གཏན་ག ྱི ་དངོས་གཞི་ཁྱད་པར་ཅན་སྐྱེ་བར་འགྱུར་ལ། དེ་ཡང་གོང་ལྟར་བསྐྱངས་པས་རྟོག་དཔྱོད་ དགའ་བདེ་འདུ་བྱེད་ཀ ྱི་མཚན་རྟོག་ནུབ་ནས་བཞི་པའི་དངོས་གཞི་ཁྱད་པར་ཅན་འཐོབ་ཅིང་དེ་ལས་གཞན་གྱི་སེམས་ ལ་དམིགས་ཏེ་བཞག་པས་གཞན་སེམས་ཤེས་པའི་མངོན་ཤེས་དང་སྔོན་དང་ཕ ྱི་མའི་གནས་ལ་དམིགས་ཏེ་བཞག་ པས་སྔོན་གནས་རྗེས་སུ་དྲན་ག ྱི ་མངོན་ཤེས་སོགས་མངོན་ཤེས་ལྔ་སྐྱེ་ལ། དེའི་ཚེ་གཞན་དོན་ག ྱི ་ནུས་པ་གྲུབ་པས་ གང་རྫུ་འཕྲུལ་ག ྱི ས་འདུལ་བ་དང་ཆོས་བསྟན་པས་འདུལ་བ་དང་ཚར་བཅད་པས་འདུལ་བ་དང་སྤྱོ་བས་འདུལ་བ་དང་ སྤྲོ་བས་འདུལ་བ་དང་དོར་བས་འདུལ་བ་སོགས་གདུལ་བྱའི་ཁམས་དང་འདུལ་བྱེད་ཀ ྱི་ཐབས་ཤེས་པས་དུས་ཇི་ལྟར་ བ་བཞིན་འཇུག་པས་སྦྱོར་བའི་གཞན་དོན་མཚན་ཉིད་པ་འགྲུབ་པ་ཡིན་ནོ། །དེས་ན། དེ་བས་སྒྲིབ་པ་བསལ་བའི་ཕྱི ར། ། ལོག་པའི་ལམ་ལས་སེམས་བསླན་ཏེ། ། ཞེས་པས་མི་མཐུན་ཕྱོགས་སྤོང་བ་ཐམས་ཅད་བསྡུས་ཤིང༌། ཡང་དག་དམིགས་ལ། ཞེས་པས་ཡུལ་ལྷག་མཐོང་སྟེ་ ཀུན་རྫོབ་དང་དོན་དམ་པའི་བྱང་ཆུབ་ཀྱི་སེམས་དང༌། རྟག་པར་ཡང༌། བདག་གིས་མཉམ་པར་བཞག་པར་བྱ། །ཞེས་ པས་ཞི་གནས་ལ་ཇི་ལྟར་བཞག་པ་རྣམས་ལེགས་པར་བསྡུས་པ་ཡིན་ནོ། །གཙོ་བོའི་དོན་སོ་དྲུག་དང་བཅུ་གཅིག་ཏུ་ བསྡུས་པའི་ཚེ་ཡང༌། ལེའུ་འདིའི་སྙི ང་པོ་བདག་གཞན་མཉམ་བརྗེའི་བྱང་སེམས་དང་མཚན་ཉིད་འདི་ཁོ་ནར་བཤད་

དོ། ། འདི་རྣམས་སུ་འགྲེལ་ཆེན་ལས་ནི། འདི་ལྟར་ཚུལ་ཁྲིམས་ལ་སོགས་པ་ཞི་གནས་ཀྱི་ཚོགས་པ་རྣམས་ལ་གནས་ ནས་ཡིད་དང་རྗེས་སུ་མཐུན་པའི་གནས་རྣམས་སུ་སངས་རྒྱས་དང་བྱང་ཆུབ་སེམས་དཔའ་རྣམས་ལ་ཕྱག་འཚལ་ བ་སོགས་བྱས་ཏེ། འགྲོ་བ་མཐའ་དག་གདོན་པའི་བསམ་པས་སྙི ང་རྗེ་ཆེན་པོ་ཉིད་མངོན་དུ་བྱས་ཏེ། བདེ་བའི་སྟན་ ལ་འདུག་ནས་ལུས་དྲང་པོར་སྲང་སྐ ྱི ལ་མོ་ཀྲུང་བྱས་ནས་ཏིང་ངེ་འཛིན་བསྐྱེད་པར་བྱའོ། །དེ་ལ་དང་པོར་རེ་ཞིག་གང་ དངོས་པོ་འདི་ལ་དཔྱད་པར་བྱ་སྟེ། ཇི་སྲིད་དུ་རྣམ་པ་གང་གིས་དངོས་པོ་མཐའ་དག་བསྡུས་པར་གྱུར་བ་དེ་ལ་སེམས་ བརྟན་པར་བྱའོ་ཞེས་སོགས་ཀ་མ་ལ་ཤཱི་ལའི་སྒོམ་རིམ་དྲངས་ནས་བཤད་དོ། ། དགེ་བའི་ལྷས། རྨུགས་པ་ནི་སེམས་སློང་བ་སྟེ་ཞེས་སྣང་ཀྱང་སེམས་སློང་སློང་པོ་ནི་རྒོད་པ་ཡིན་གྱི ་རྨུགས་པ་ མ་ཡིན་ནོ། །སྤ ྱི ར་སྒྲིབ་གཉིས་བསལ་བའི་ཕྱིར་ཚུལ་བཞིན་ཡིད་བྱེད་ཀ ྱི་ཞགས་པས་དྲངས་ཤིང་དྲན་པའི་ཐག་པས་ དམ་པོར་བཏགས་ལ་ཡང་དག་དམིགས་པ་ལ་རྒྱུན་མི་འཆད་པར་བཞག་གོ་ཅེས་འབྲུ་གཉེར་ཏོ། ། ས་བཟང་པས་ནི། དེ་བས་བྱིས་པའི་སྤྱོད་པས་ཆོག །ཅེས་པ་མན་ཆོད་ལ་དོན་དམ་བྱང་སེམས་སྒོམ་པ་ཞེས་ དང༌། དོན་བསྡུས་ལ་མཉམ་བཞག་ཟབ་མོ་སྒོམ་ཚུལ་ཞེས་ས་གཅོད་ལ། རྒྱལ་སྲས་སོགས་ཀ ྱི་ཤླཽ་ཀ་རྒྱ་དཔེ་ལ་མེད་དོ། །ཅེས་བྲི ས་སོ། ། བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། བསམ་གཏན་བསྟན་པ་ཞེས་བྱ་བ་སྟེ་ལེའུ་བརྒྱད་པ་རྣམ་པར་ བཤད་ཟིན་ཏོ།། །།


ལེའུ་དགུ་པ། ཤེས་རབ་ཀྱི ་ཕ་རོལ་ཏུ་ཕ ྱི ན་པ་བསྟན་པ། རྟོག་དང་བརྟག་པ་རྣམ་བྲལ་བ། ། བློ་ཡི་ཡུལ་མིན་དེ་བཞིན་ཉིད། ། ཤེས་རབ་ཕ་རོལ་ཕ ྱི ན་མ་ལ། ། དེ་ལྟར་རྟོགས་པའི་ཕྱག་འཚལ་ནས། ། གང་ལ་ཐེ་ཚོམ་སྐྱེས་པས་ཀྱང༌། ། ས ྲི ད་པ་ཧྲུལ་བོར་བྱེད་ནུས་པ། ། བསམ་ག ྱིས་མི་ཁྱབ་དེ་ཁོ་ན། ། གསལ་བྱེད་ཤེས་རབ་ལེའུ་དགྲོལ། ། དེ་ལྟར་ཡང་དག་པའི་བསམ་གཏན་ལ་འབད་པས་ཟད་པ་དང་མི་སྐྱེ་བ་ཤེས་པའི་བར་གྱི་ཤེས་རབ་མངོན་དུ་བྱེད་པའི་ ཕ ྱི ར། བསམ་གཏན་ག ྱི་དེ་མ་ཐག་ཏུ་ཤེས་རབ་ཀྱི ་ཕ་རོལ་ཏུ་ཕ ྱི ན་པ་བཤད་པར་འབྲེལ་ཏེ། འདིར་བི་བྷཱུ་ཏིས། ཤེས་རབ་བསམ་གཏན་མེད་མི་འབྱུང༌། ། ཞི་གནས་མེད་ན་དེ་ཡང་མེད། ། ཅེས་པའི་དང་པོས་འབྲེལ་བཙལ་ལ། དགེ་ལྷས། མཉམ་པར་བཞག་པ་ལས་དེ་ཁོ་ན་ཉིད་ཀྱི ་བློ་སྐྱེ་བར་འགྱུར་བས། ཞེས་དང༌། དཀའ་འགྲེལ་ཆེན་མོར། ལྷག་མཐོང་གི་མིང་ཅན་ཤེས་རབ་ཀྱི ་ཕ་རོལ་ཏུ་ཕ ྱིན་པ་བསྟན་པའི་ཕྱིར། ཞེས་ དང༌། ཤེར་ལེ་ཁོ་ནའི་དཀའ་འགྲེལ་ཆུང་ངུར། བསོད་ནམས་ཀ ྱི་ཚོགས་ཀྱི ་རྒྱུ་སྦ ྱི ན་སོགས་དང༌། ཡེ་ཤེས་ཀྱི་ཚོགས་ ཀ ྱི་རྒྱུ་ཞི་གནས་ཀྱི་མཚན་ཉིད་བསམ་གཏན་བཤད་ནས་ལྷག་མཐོང་བསྟན་པའི་ཕྱིར། ཞེས་འབྲེལ་བཙལ་ཏོ། །གལ་ཏེ། ལྷག་མཐོང་མེད་པར་ཡང་ནི་ཞི་གནས་མེད། ། ཅེས་གསུངས་ལ། ལྷག་མཐོང་ནི་ལེའུ་འདིས་བསྟན་པར་བྱ་བ་ཡིན་ན་ཤེས་རབ་ལས་བསམ་གཏན་སྐྱེ་དགོས་པས་ ལེའུ་སྔ་ཕྱི ་གོ་ཟློག་དགོས་པའམ། ཡང་ན་ཞི་གནས་ལ་མ་བསྟེན་པར་ལྷག་མཐོང་མི་སྐྱེ་ལ། ལྷག་མཐོང་ལ་མ་བསྟེན་ པར་ཡང་ཞི་གནས་མི་སྐྱེ་བའི་ཕྱིར། ཕན་ཚུན་རྟོག་པ་བརྟེན་པའི་སྐྱོན་དུ་ཐལ་བར་འགྱུར་རོ་ཞེ་ན། དབང་རྣོན་ལ་ལྷག་མཐོང་མཚན་ཉིད་པ་དང་པོར་སྐྱེས་ཤིང༌། དེ་ལ་རྩེ་གཅིག་ཏུ་མཉམ་པར་བཞག་པས་དོན་

གྲུབ་པ་ཡང་ཡོད་ཅིང༌། དབང་བརྟུལ་རྣམས་ཀྱང་ལྷག་མཐོང་གི་ཆ་ཤས་ཙམ་ལ་དམིགས་ནས་བཞག་པས་ཞི་གནས་ སྐྱེ་ལ། དེས་སྒོམ་བྱུང་གི་ཤེར་རབ་ལྷག་མཐོང་གོང་དུ་འཕེལ་ཞིང་དེ་ལས་ཀྱང་ཞི་གནས་བརྟན་པ་བྱ་གཤོག་པ་གཡབ་ པའི་ཚུལ་དུ་འབྱུང་ལ། དེ་ལྟར་རང་སའི་ཞི་ལྷག་ཟུང་དུ་ཆུབ་པ་ཆེར་བརྟན་པས་ངེས་འབྱེད་ཆ་མཐུན་ག ྱི ་ལམ་བགྲོད་དེ་ སྐད་ཅིག་གཅིག་གི་ཤེས་རབ་ཀྱི ས་ཆོས་ཉིད་མཐོང་བ་མཐོང་བའི་ལམ་སྐྱེས་པ་ནི་ལྷག་མཐོང་མཚན་ཉིད་པ་ཡིན་ལ། དེ་ཉིད་སྒོམ་ལམ་དུ་ཞི་ལྷག་ཟུང་དུ་ཆུད་པར་གོང་ནས་གོང་དུ་བརྟན་པས་ས་བདུན་པའི་མཐར་མཉམ་རྗེས་ཀ ྱི་དམིགས་ པ་དག་པའི་ལྷག་མཐོང་སྐྱེ་ཞིང༌། དེ་གོང་དུ་བརྟན་པས་ཏིང་ངེ་འཛིན་ཐམས་ཅད་རྫོགས་ཏེ་ས་བཅུ་རྒྱུན་གྱི ་ཐ་མར་རྩེ་ གཅིག་པའི་ཏིང་ངེ་འཛིན་དང་ཟད་མི་སྐྱེ་ཤེས་པ་ཟག་པ་ཟད་པའི་ཐབས་ཤེས་པའི་ཤེས་རབ་དབྱེར་མེད་པ་རྡོ་རྗེ་ལྟ་ བུའི་ཏིང་ངེ་འཛིན་དེས་དྲི་མ་ཐམས་ཅད་ལྡང་བ་མེད་པར་བཅོམ་སྟེ་སྐད་ཅིག་གཅིག་གི་ཤེས་རབ་ཀྱི ས་ཆོས་ཐམས་ ཅད་མངོན་པར་རྫོགས་པར་སངས་རྒྱས་པ་ཡིན་ལ། དེ་ནི་འགོག་པ་ཆེན་པོ་ལས་ལྡང་བ་མེད་པ་ཞི་གནས་ཀྱི ་མཐར་ ཐུག་པ་དང༌། ཇི་ལྟ་ཇི་སྙེད་མཁྱེན་པ་ལྷག་མཐོང་གི་མཐར་ཐུག་པ་དབྱེར་མེད་པ་བརྙེས་པ་ལས་ཉམས་པ་མེད་པ་ཡིན་ ནོ། །དེའི་ཕྱིར་ཞི་ལྷག་རེ་རེའང་ལས་དང་པོ་བ་ཤིན་ཏུ་དབང་བརྟུལ་ནས་བཟུང་སྟེ་སངས་རྒྱས་ཀ ྱི་སའི་བར་དུ་རེ་ རེའང་དབྱེ་བ་མཐའ་ཡས་པ་དང་བཅས་ཏེ་འགྲོ་བས་བྱེ་བྲག་ཏུ་གང་ཟག་སོ་སོ་ལ་ཞི་ལྷག་སྐྱེད་པ་ནི་དགེ་བའི་བཤེས་ གཉེན་གྱིས་དེའི་ཁམས་དང་དབང་པོ་བཞིན་བཀྲི་བར་བྱ་བ་ཡིན་ལ། དེའི་ཚུལ་མཐའ་དག་ནི་སུས་ཀྱང་བ ྲིར་མི་ནུས་ལ། འདི་དག་ཏུ་ནི་གཙོ་ཆེ་བའི་དབང་དུ་བྱས་པ་སྤྱི ་འགྲོའི་ཚུལ་ ཙམ་སྟོན་པ་ཡིན་ལ། དེའི་ཕྱི ར་རྗེས་མཐུན་ག ྱི ་ལྷག་མཐོང་ལ་དམིགས་པའི་ཏིང་ངེ་འཛིན་ལ་བསམ་གཏན་དང༌། དེས་ བསྐྱེད་པ་དེ་ཁོ་ན་ཉིད་མཐོང་བའི་ཤེས་རབ་དངོས་ལ་ལྷག་མཐོང་དུ་བྱས་ཏེ་རྒྱུ་འབྲས་ཀ ྱི་ཚུལ་གྱིས་བསྟན་པ་ཡིན་ནོ། ། གཞུང་དངོས་ལ་ལྔ། ཤེས་རབ་ཀྱི ་ཕན་ཡོན། ཤེས་རབ་ངོས་བཟུང་བ། སྟོང་ཉིད་སྒོམ་ཚུལ། དངོས་འཛིན་དགག་པ། སྟོང་ཉིད་བསྒོམས་པའི་འབྲས་བུ་བསྟན་པའོ། །དང་པོ་ཤེས་རབ་ཀྱི ་ཕན་ཡོན་ནི། ཡན་ལག་འདི་དག་ཐམས་ཅད་ནི། ། ཐུབ་པས་ཤེས་རབ་དོན་དུ་གསུངས། ། དེ་ཡི་ཕྱི ར་ན་སྡུག་བསྔལ་དག ། ཞི་བར་འདོད་པའི་ཤེས་རབ་སྐྱེད།།  །། ཅེས་གསུངས་ཏེ། སྦྱི ན་པ་ལ་སོགས་པ་ཡན་ལག་ལྔ་པོ་འདི་དག་ཐམས་ཅད་ནི་ཐུབ་པ་བཅོམ་ལྡན་འདས་ཀ ྱི ས་ལུས་ སམ། འབྲས་བུ་ཤེས་རབ་སྐྱེད་པའི་དོན་དུ་གསུངས་པ་ཁོ་ན་སྟེ། རྒྱུ་བསོད་ནམས་ཀ ྱི་ཚོགས་སྦྱི ན་སོགས་ལྔ་ལས་

འབྲས་བུ་ཡེ་ཤེས་ཀྱི་ཚོགས་ཤེས་རབ་སྐྱེ་བའི་ཕྱིར་ཏེ། ཡུམ་ལས། བསོད་ནམས་ཀ ྱི་ཚོགས་མ་བསགས་པར་ཤེས་ རབ་ཀ ྱི ་ཕ་རོལ་ཏུ་ཕ ྱི ན་པ་རྣ་ལམ་དུ་ཡང་གྲག་པར་མི་འགྱུར་རོ། །ཞེས་སོ། །དེ་ཡི་ཕྱི ར་ན་སྦ ྱི ན་སོགས་ལྔ་པོ་ཙམ་གྱི ས་ ཆོག་ཤེས་པར་མི་བྱ་བར་སླར་རང་གཞན་གྱི་སྡུག་བསྔལ་ཐམས་ཅད་དག་ཞི་བར་འདོད་པ་རྣམས་ཀ ྱིས་ཤེས་རབ་ སྐྱེད་པ་ཁོ་ན་ལ་ནན་ཏན་དུ་བྱའོ། །གལ་ཏེ། སྦ ྱི ན་པ་སྦ ྱིན་པའི་སྔོན་དུ་འགྲོ་བ་ཤེས་རབ་སྟེ། ། ཚུལ་ཁྲིམས་བཟོད་དང་བརྩོན་འགྲུས་བསམ་གཏན་དེ་བཞིན་ནོ། ། ཞེས་སྦྱི ན་སོགས་ལྔའི་སྔོན་དུ་ཤེས་རབ་དགོས་པར་བཤད་པ་དང་འགལ་ལོ་ཞེ་ན། དེ་ནི་སྦྱི ན་སོགས་ཙམ་ལྔ་པོ་ དམུས་ལོང་ལྟ་བུ་ཡིན་ལ། ཤེས་རབ་ཀྱི་དམིགས་བུས་ཁྲིད་ན་དེ་རྣམས་ཀྱང་ཕ་རོལ་ཏུ་ཕ ྱི ན་པར་འཇོག་པ་ལ། ཤེས་ རབ་དགོས་པར་བསྟན་པ་ཡིན་ལ། ཤེས་རབ་དེ་ཡང་བསོད་ནམས་མ་བསགས་པར་མི་སྐྱེ་བའི་ཕྱིར་འདིར་ནི་སྦྱི ན་ སོགས་ལྔ་ཙམ་པོ་བ་ལ་དགོངས་པ་ཡིན་ཏེ། རིན་ཆེན་ཕྲེང་བར། བསོད་ནམས་ཆུང་བས་ཆོས་འདི་ལ། ། ཐེ་ཚོམ་ཙམ་ཡང་མི་སྐྱེ་སྟེ། ། འདི་ལ་ཐེ་ཚོམ་སྐྱེས་པས་ཀྱང༌། ། ས ྲི ད་པ་ཧྲུལ་པོར་བྱེད་པར་འགྱུར། ། ཞེས་གསུངས་པ་བཞིན་ནོ། ། གཉིས་པ་ཤེས་རབ་ངོས་བཟུང་བ་ལ་གཉིས། ཤེས་བྱ་བདེན་པ་གཉིས་སྟོང་ཉིད་དུ་སྒྲུབ་པ་དང༌། དེ་ཤེས་པ་ལམ་ དུ་སྒྲུབ་པའོ། །དང་པོ་ཤེས་བྱ་བདེན་པ་གཉིས་སྟོང་ཉིད་དུ་སྒྲུབ་པ་ལ་བཞི། བདེན་གཉིས་ཀྱི ་དབྱེ་བ། མཚན་ཉིད། དེ་སྒྲུབ་པ། དེ་ལ་རྩོད་པ་སྤང་བའོ། །དང་པོ་བདེན་གཉིས་ཀྱི ་དབྱེ་བ་ནི། ཀུན་རྫོབ་དང་ནི་དོན་དམ་སྟེ། ། འདི་ནི་བདེན་པ་གཉིས་སུ་འདོད། ། ཅེས་གསུངས་ཏེ། འདི་དག་གི་རང་བཞིན་རྒྱས་པར་ལེའུ་བཞི་པའི་སྤྱི ་དོན་དུ་བསྟན་ཟིན་ལ། འདིར་ནི་མདོར་བསྡུ་ ན་གང་ཤེས་པར་བྱ་བ་ནི། ཀུན་རྫོབ་ཀ ྱི་བདེན་པ་དང༌། དོན་དམ་པའི་བདེན་པ་སྟེ། རེ་ཞིག་ཤེས་བྱ་འདི་ནི་བདེན་པ་ གཉིས་སུ་ངེས་པར་བདག་ཉིད་ཆེན་པོ་ཞི་བའི་ལྷ་ཉིད་འདོད་དོ། །ཞེས་ཞལ་གྱིས་འཆེས་པའོ། །དེ་ལ་ཀུན་ནི་མང་པོའི་

སྒྲ་སྟེ་རྣམ་པ་སྣ་ཚོགས་པར་སྣང་བའི་དོན་ཏོ། །རྫོབ་ནི་བརྫུན་པའི་དོན་ཏེ་ཇི་ལྟར་སྣང་བ་དེར་མི་བདེན་པས་གསོབ་ དང༌། གསོག་དང༌། ཡ་མ་རླ་ཙམ་དུ་ཟད་པའི་དོན་ཏོ། ། འོ་ན་ཅིའི་ཕྱི ར་ཀུན་རྫོབ་དེ་བདེན་པར་བཞག་ཅེ་ན། རེ་ཞིག་འཇིག་རྟེན་གཞུག་པའི་ཐ་སྙད་ཀ ྱི ་དོན་དུ་སྟེ་འཇིག་ རྟེན་པ་རྣམས་ཇི་ལྟར་སྣང་བ་དེར་བདེན་པར་ཞེན་པའི་ཕྱིར་དང༌། གནས་སྐབས་པའི་རིགས་ངོར་ཡང་རྒྱུ་འབྲས་མི་ འཁྲུལ་པར་དོན་བྱེད་ནུས་པར་སྣང་བའི་ཕྱིར། རེ་ཞིག་པའི་བདེན་པར་བཞག་གོ །འདི་ཡང་གཏན་དུ་བའི་བདེན་པ་ནི་ མ་ཡིན་ཏེ། དཔྱད་མི་བཟོད་པའི་ཕྱི ར་དང༌། འཕགས་པ་རྣམས་ཀ ྱི་མཉམ་བཞག་གི་ཡུལ་དུ་མི་སྣང་བའི་ཕྱི ར་རོ། །ཀུན་ རྫོབ་ལ་བལྟོས་ན་དངོས་པོའི་གནས་ཚུལ་དུ་ཞུགས་པའི་ཕྱི ར་དང༌། དོན་དུ་གཉེར་བྱ་ཡིན་པའི་ཕྱི ར་དོན་ཞེས་བྱ་ལ། ཐར་འདོད་ལ་ཉེ་བར་མཁོ་ཞིང་འབྲས་བུ་སངས་རྒྱས་ལ་མི་སླུ་བའི་ཕྱི ར་དམ་པ་སྟེ་གཞི་མཐུན་པའི་སྒྲའོ། །འདིས་ནི་ དོན་དམ་པར་བདེན་པ་ཞེས་ཁྱད་གཞི་དང་ཁྱད་ཆོས་ཀ ྱི ་སྒྲར་འདོད་པ་ཡང་བསལ་བ་ཡིན་ནོ། ། འདི་ནི་ཆོས་ཐམས་ཅད་ཀ ྱི་རང་བཞིན་གཉུག་མར་གནས་པ་ཡིན་ཞིང་འཕགས་པ་རྣམས་ཀྱི ་མཉམ་བཞག་ཟབ་ མོའི་ཡུལ་ཡིན་པའི་ཕྱི ར། ཀུན་རྫོབ་ལ་བལྟོས་ཏེ་གཏན་དུ་བའི་བདེན་པར་བཞག་གོ །མ་ལྟོས་པར་ངོ་བོ་ཉིད་ཀྱིས་ནི་ མ་ཡིན་ཏེ་སངས་རྒྱས་ཉིད་ཀྱིས་བདེན་པའམ་བརྫུན་པའི་ཆོས་མ་གཟིགས་པའི་ཕྱི ར་རོ། །དང་ཡིག་ནི་ཀུན་རྫོབ་དང་ དེ་ལས་གཞན་པའི་དོན་དམ་ཞེས་འབྱེད་པའི་སྒྲ་ཡང་ཡིན་ལ། འདི་གཉི་གའང་བདེན་པ་ཙམ་དུ་མཚུངས་སོ་ཞེས་བསྡུ་ བའི་སྒྲ་ཡང་ཡིན་ནོ། ། གཉིས་པ་མཚན་ཉིད་ནི། དོན་དམ་བློ་ཡི་སྤྱོད་ཡུལ་མིན། ། བློ་ནི་ཀུན་རྫོབ་ཡིན་པར་བརྗོད།།  །། ཅེས་གསུངས་ཏེ། འོ་ན་འདིར་བདེན་གཉིས་ཀྱི་ཟླས་ཕྱེ་བའི་དོན་དམ་པའི་བདེན་པ་དེ་གང༌། ཀུན་རྫོབ་ཀ ྱི་བདེན་པ་དེ་ གང་ཞེ་ན། གང་སངས་རྒྱས་རྣམས་བྱོན་ཡང་རུང་མ་བྱོན་ཡང་རུང་སྟེ་སངས་རྒྱས་ཀ ྱི ས་ཀྱང་བཅོས་སུ་མེད་པ། ངས་ ཀྱང་མ་གཟིགས་མི་གཟིགས་གཟིགས་པར་མི་འགྱུར་རོ། །ཞེས་སྟོན་པ་ཆོས་ཐམས་ཅད་ཀ ྱི་རང་བཞིན་རྣལ་མ་རྟོག་ བཅས། རྟོག་མེད། མངོན་སུམ། རྗེས་དཔག་སོགས་སྐྱེ་འཕགས་དང་སློབ་མི་སློབ་གང་གི་ཡང་ཤེས་པའི་སྤྱོད་ཡུལ་དུ་ མ་གྱུར། མི་འགྱུར། འགྱུར་མི་སྲིད་པའི་ཆོས་ཀ ྱི ་དབྱིངས་ཇི་བཞིན་པ་ཉིད་འདི་ནི་དོན་དམ་པའི་བདེན་པ་ཞེས་ཐ་སྙད་ དུ་བྱས་སོ། ། ཅི་ཤེས་པ་གང་གི་ཡང་ཡུལ་མ་ཡིན་ན་དེ་ལ་དམིགས་པར་ཡང་མི་ནུས་པས་དེ་དོན་དམ་པར་ཡང་ཇི་ལྟར་ བཞག་ཅེ་ན། སྤྱི ར་ཐ་སྙད་རྣམ་པར་འདོགས་པ་འདི་ཐམས་ཅད་ཀྱང་ཆོས་དེ་མངོན་སུམ་པར་དམིགས་ནས་འདོགས་

པ་ནི་མ་ཡིན་ཏེ་ཨུཏྤལ་སྔོན་པོ་ཞེས་ཐ་སྙད་འདོགས་པའི་ཚེ། དེ་དམིགས་པ་པོ་ནི་དབང་ཤེས་དེ་ཡིན་ཡང་དེ་ནི་ཨུཏྤ་ ལའི་མིང་གི་ཁྱད་པར་དང༌། སྔོན་པོའི་ཁ་དོག་གི་ཁྱད་པར་རྟོག་པར་མི་བྱེད་དེ། མངོན་སུམ་རྟོག་མེད་དུ་ཉམས་སུ་ མྱོང་བ་ཙམ་དུ་ཟད་པའི་ཕྱི ར། ཐ་སྙད་འདོགས་པ་པོ་ནི་དེའི་རྗེས་སུ་འབྲང་བའི་འཛིན་རྟོག་སྟེ་དེས་སྔར་མྱོང་གི་དབང་ ཤེས་རྟོག་མེད་དེ་འཛིན་རྟོག་རང་ཉིད་ཡིན་པར་རློམ་ཞིང་ཡུལ་ཨུཏྤལ་ཙམ་དེ་གཞན་དུ་བཟུང་ནས་མིང་དང་ཁ་དོག་ ཏུ་རྟོག་ལ། འདི་ནི་བདག་གིས་མཐོང་ངོ་ཞེས་རློམ་པ་སྟེ། རྫ་མཁན་ག ྱིས་བྱས་པའི་རྫ་ལ་ཤིང་མཁན་གྱི ས་བདག་ གིས་བྱས་སོ་ཞེས་རློམ་པ་བཞིན་ནོ། །ཀུན་རྫོབ་ཏུ་རྒྱུན་ལ་རྣམ་པར་དཔྱད་པའི་ཚེ་ཡང་མཐོང་དུས་ཀ ྱི་ཨུཏྤལ་དེ་ཡང་ གཞན། འཛིན་དུས་ཀྱི་ཨུཏྤལ་དེ་ཡང་གཞན་ཡིན་ལ། དེ་ཉམས་སུ་མྱོང་བའི་དབང་ཤེས་དེ་ཡང་གཞན་འཛིན་རྟོག་དེ་ ཡང་གཞན་ཡིན་པ་ཆུའི་རྒྱུན་ལྟ་བུར་ཟད་ལ་མངོན་སུམ་དེས་རྟོག་པར་མི་བྱེད། རྟོག་པ་དེས་ཡུལ་མ་མྱོང་ན་འདིར་ ཨུཏྤ་ལ་ཇི་ལྟ་བུ་ཞིག་ལ་ཤེས་པ་སུ་ཞིག་གིས་དམིགས་ཏེ་དཔྱད་ན་འཁྲུལ་པ་འབའ་ཞིག་ཏུ་མཐོང་བར་ཟད་པའི་ཕྱི ར། དཔེར་ན། ཚངས་པའི་འཇིག་རྟེན་ལ་དཔྱོད་པའི་ཚེ་ཚངས་པའི་འཇིག་རྟེན་ནི་འདི་ལྟ་བུ་ཞིག་གོ་སྙམ་དུ་བརྟགས་པའི་ རང་གི་བློ་དོན་སྤ ྱིའི་རྣམ་པ་ཅན་དེ་ལ། ཚངས་པའི་འཇིག་རྟེན་དུ་ཞེན་ནས་དཔྱོད་པར་ཟད་ཀྱི་དེའི་ཚེ་ཡང་ཚངས་པའི་ འཇིག་རྟེན་འདིར་མི་འོང་དཔྱོད་པ་པོ་ཚངས་པའི་འཇིག་རྟེན་དུ་མི་འགྲོ་བས་རང་བློ་ལ་རང་བློས་དཔྱད་པ་ལ་བདག་ གིས་ཚངས་པའི་འཇིག་རྟེན་ལ་དཔྱད་པར་འཁྲུལ་བ་ཡིན་ནོ། །དེས་ན་དོན་དམ་ལ་དམིགས་པའང་འདི་ལྟ་བུར་ཟད་ལ། དེའི་ཕྱི ར་ཡང་དོན་དམ་བློ་ཡི་སྤྱོད་ཡུལ་མིན་པ་ཉིད་དོ། ། འོ་ན་ཀུན་རྫོབ་ཀྱང་དེ་ལྟར་ཟད་པས་བློའི་སྤྱོད་ཡུལ་མ་ཡིན་ནོ་ཞེ་ན། ཤིན་ཏུ་བདེན་ཏེ་དེའི་ཕྱི ར་ཆོས་ཐམས་ཅད་ བདེན་པ་གཅིག་ཏུ་ཡང་གསུངས་ལ། བདེན་རྫུན་ཞེས་བྱ་བ་ཉིད་མི་དམིགས་པར་ཡང་གསུངས་མོད་ཀ ྱི ་འོན་ཀྱང་བྱིས་ པ་རྣམས་སྐྲག་པ་སྤང་བའི་ཕྱིར། རེ་ཞིག་ཡུལ་ཡུལ་ཅན་གྱི ་རྣམ་འཇོག་འཇིག་རྟེན་ལ་གྲགས་པ་ཙམ་རང་སོར་བཞག་ སྟེ་ཀུན་རྫོབ་ཀ ྱི་བདེན་པ་ཞེས་ཐ་སྙད་བྱས་ནས་བྱིས་པ་རྣམས་དཀ ྲི ་བར་བྱེད་པ་ཡིན་ནོ། ། ཅིའི་ཕྱི ར་དོན་དམ་བློ་ཡི་སྤྱོད་ཡུལ་མིན་ཞེ་ན། བློ་འམ་ཤེས་པ་ནི་ཀུན་རྫོབ་ཉིད་ཡིན་པར་འདོད་ལ། ཀུན་རྫོབ་ ཀ ྱི ས་དོན་དམ་ཡུལ་དུ་བྱེད་མི་སྲིད་པའི་ཕྱི ར་རོ། །དོན་དམ་བློ་ཡི་ཡུལ་མིན་པར་གང་གིས་ངེས་ན་འདི་ནི་བསམ་ ག ྱིས་མི་ཁྱབ་པ་ཆོས་ཉིད་ཀྱི་རིགས་པས་ངེས་ཏེ་འཕགས་ཆེན་རྣམས་ཀྱི ས་ཆོས་ཀ ྱི ་དབྱིངས་ལ་མཉམ་པར་བཞག་ པ་ན་ཡང་ཇི་ཙམ་དུ་བཞག་པ་དེ་ཙམ་གྱི ས་ཕྲ་ཞིང་བསམ་གྱིས་མི་ཁྱབ་པར་གྱུར་ཏེ་མཉམ་པར་བཞག་བྱ་འཇོག་བྱེད་ ཉིད་ཞི་བར་འགྱུར་གྱི ་ཆོས་དབྱིངས་ཀ ྱི ་མཐའ་རྟོགས་པར་མི་ནུས་པའི་ཕྱིར་དང༌། དེ་བཞིན་གཤེགས་པ་ཡང་ཆོས་ དབྱིངས་ཀ ྱི་ཚད་གསུང་བར་མི་མཛད་པའི་ཕྱི ར་རོ། །དེ་ལྟར་ཆོས་ཀ ྱི ་དབྱིངས་སྨྲ་བསམ་བརྗོད་པའི་ཡུལ་མ་ཡིན་ པར་གཟིགས་པ་དེ་ཉིད་ལ་ཆོས་ཉིད་ཁོང་དུ་ཆུད་ཅེས་དང༌། དོན་དམ་པའི་བདེན་པ་གཟིགས་ཞེས་ཐ་སྙད་དུ་བྱས་ ཤིང་ཡུལ་དང་ཡུལ་ཅན་གྱི ་སྤྲོས་མཚན་མ་དམིགས་པའི་ཤེས་པ་དེ་ཉིད་ལ་སོ་སོ་རང་རིག་པའི་ཡེ་ཤེས་ཀྱི ་ཐ་སྙད་དུ་ མཛད་ནས་ཡུལ་ཡུལ་ཅན་དུ་འཛིན་པས་ནི་ཆོས་ཉིད་མི་མཐོང་ལ། ཡུལ་ཡུལ་ཅན་མི་དམིགས་པར་ཤེས་ན་ཆོས་ཉིད་

ལ་འཇུག་པའི་ཕྱི ར་སོ་སོ་རང་རིག་པའི་ཡེ་ཤེས་ཀྱི ས་ཆོས་ཉིད་རྟོགས་ཞེས་གཞན་ལས་ཐ་སྙད་དུ་མཛད་པ་ཡིན་གྱི་ བློས་ཇི་ལྟར་བཏགས་པའི་ཡུལ་ཡུལ་ཅན་དང༌། རྟོགས་བྱ་རྟོགས་བྱེད་ལྟར་ནི་རྣམ་པ་ཐམས་ཅད་དུ་གནས་པ་མ་ཡིན་ ལ། ཡུལ་ཡུལ་ཅན་དང་རྟོགས་བྱ་རྟོགས་བྱེད་ཀྱང་སྒྲོ་བཏགས་པ་ཁོ་ན་ལས་ཡིན་གྱི་རང་གི་ངོ་བོ་ཉིད་ཀྱིས་ནི་ནམ་དུ་ ཡང་དེ་ལྟར་ཡོད་པ་མིན་ནོ། ། གསུམ་པ་དེ་སྒྲུབ་པ་ནི། དེ་ལ་འཇིག་རྟེན་རྣམ་གཉིས་མཐོང༌། ། རྣལ་འབྱོར་པ་དང་ཕལ་པའོ། ། དེ་ལ་འཇིག་རྟེན་ཕལ་པ་ནི། ། རྣལ་འབྱོར་འཇིག་རྟེན་ག ྱི ས་གནོད་ཅིང༌།།  །། རྣལ་འབྱོར་པ་ཡང་བློ་ཁྱད་ཀ ྱི ས། ། གོང་མ་གོང་མ་རྣམས་ཀ ྱི ས་གནོད། ། ཅེས་གསུངས་ཏེ། གལ་ཏེ་སོ་སྐྱེའི་མཐོང་བ་དོན་དམ་མ་ཡིན་མོད་ཀྱང་དོན་དམ་པ་འཕགས་པ་རྣམས་ཀ ྱི ་དངོས་ཡུལ་ ཡིན་པས་འཕགས་པའི་གཟིགས་པ་དོན་དམ་དུ་རིགས་སོ་ཞེ་ན། དེའི་ལན་བསྟན་པའི་ཕྱིར་དུ། དེ་ལ་འཇིག་རྟེན་ན་ཀུན་རྫོབ་ནི་རྣམ་པ་གཉིས་སུ་མཐོང་སྟེ་ཕལ་པ་འཇིག་རྟེན་ རྣམས་ཀ ྱི ་མཐོང་བ་དང༌། ལམ་ལ་ཞུགས་པའི་རྣལ་འབྱོར་པ་རྣམས་ཀྱི ་མཐོང་བའོ། །དེ་ལ་འཇིག་རྟེན་ཕལ་པ་ནི་གཉིས་ ཏེ། གྲུབ་མཐའ་ལ་མ་ཞུགས་པ་སྐྱེ་བོ་སྤ ྱི ་དང༌། གྲུབ་མཐའ་ལ་ཞུགས་པ་ཕ ྱི ་རོལ་པའོ། །རྣལ་འབྱོར་པ་ཡང༌། གྲུབ་མཐའ་ བཞི་སྨྲ་བ་དང༌། ལམ་ལྔ་དང༌། མཐོང་སྒོམ་ལ་ས་བཅུར་ཕྱེ་བས་རྣམ་པ་དུ་མ་སྟེ། དེ་རྣམས་ཀྱང་སྔ་མ་སྔ་མའི་མཐོང་བ་ ལ་ཕ ྱི ་མ་ཕ ྱི་མའི་རིགས་པས་གནོད་པ་སྟེ་གྲུབ་མཐའ་ལ་མ་ཞུགས་པའི་སྐྱེ་བོ་རྣམས་ཀ ྱི ་འདོད་པ་ལ། གྲུབ་མཐའ་ལ་ ཞུགས་པའི་ཕྱི ་རོལ་པའི་རིགས་པས་གནོད་དེ། ཕྱི ་རོལ་པ་སྒྲ་ཚད་ལ་བྱང་བ་རྣམས་ཀྱིས་དེ་རྣམས་ལ་བ་ལང་ཙམ་དུ་ འཛིན་ཞིང༌། འདོད་པ་ལ་ཞེན་པ་རྣམས་ལ་དྲང་སྲོང་རྣམས་ཀ ྱི ས་ས ྙི ང་རྗེའི་ཡུལ་དུ་བྱེད་པའི་ཕྱི ར། དེ་ལ་གྲུབ་མཐའ་ལ་ཞུགས་མ་ཞུགས་ཀྱི་འཇིག་རྟེན་ཕལ་པ་དེ་གཉིས་ཀ་ཕུང་པོ་ལྔ་ལ་གཙང་བདག་བདེ་རྟག་ ཏུ་ཞེན་པ་ལ་ནི། ནང་པའི་རྣལ་འབྱོར་པ་བྱེ་བྲག་ཏུ་སྨྲ་བའི་འཇིག་རྟེན་ཀུན་རྫོབ་ཀ ྱི་རིགས་པ་མི་གཙང༌། བདག་མེད། སྡུག་བསྔལ། མི་རྟག་པར་སྟོན་པས་གནོད་ཅིང༌། རྣལ་འབྱོར་པ་རྣམས་ཉིད་ཀྱང་རྒྱུད་སྦྱངས་མ་སྦྱངས་དང༌། དབང་ པོ་རྣོ་བརྟུལ་ལ་སོགས་པ་བློའི་ཁྱད་པར་མཆོག་དམན་ཆེར་ཡོད་པ་ཉིད་ཀྱི ས་ན། འོག་མ་འོག་མ་རྣམས་ཀ ྱི ་འདོད་པ་ལ་

གོང་མ་གོང་མ་རྣམས་ཀ ྱི་རིགས་པའི་གནོད་བྱེད་འབབ་ཅིང་ཆོས་བཞིན་གྱི ་ལན་ལྡོན་པར་མི་ནུས་པ་སྟེ། བྱེ་སྨྲའི་དོན་ ཤེས་ཐུག་ཕྲད་དུ་འདོད་པ་ལ་མདོ་སྡེ་པའི་རྣམ་མེད་འགོག་བྱེད་ཀ ྱི་རིགས་པས་གནོད་ཅིང༌། བྱེ་མདོ་གཉི་གའི་དོན་ ཤེས་ཀྱི་རང་མཚན་རྫས་གྲུབ་ཏུ་འདོད་པ་ལ་སེམས་ཙམ་པའི་ཕ ྱི ་དོན་འགོག་བྱེད་ཀ ྱི་རིགས་པས་གནོད་ལ། སེམས་ ཙམ་པའི་སེམས་བདེན་པར་འདོད་པ་ལ་དབུ་མ་པའི་གཅིག་དུ་བྲལ་དང་མུ་བཞི་སྐྱེ་འགོག་གིས་གནོད་ལ། དབུ་མ་པའི་སྟོང་ཉིད་ལ་རིགས་པའི་གནོད་པ་ཆེད་དུ་མི་འབབ་མོད་ཀྱང་དེ་ལ་མོས་པས་སྤྱོད་པ་དྲོད་རྩེ་བཟོད་ མཆོག་གི་སྐབས་དང༌། མངོན་སུམ་དུ་སྤྱོད་པ་ས་བཅུ་རྣམས་སུ་སྔ་མའི་མཐོང་བ་ཡང་དག་ཏུ་རློམ་པ་རྣམས་ཕ ྱི ་མ་ཕ ྱི་ མ་ཐོབ་པའི་ཚེ་བུས་པའི་རྩེད་མོ་ལྟར་འགྱུར་ལ། ས་བཅུ་པ་བས་ཇི་ལྟར་གཟིགས་པ་དེ་ཡང་སངས་རྒྱས་ཀྱི་སར་མི་གནས་པའི་ཕྱིར། ཉན་རང་དང་བྱང་སེམས་ རྣམས་ཀ ྱི ་བློའི་ཡུལ་མིན་ལ། དེ་བཞིན་གཤེགས་པ་ནི་ཕུང་པོ་ལྔ་གནས་ཡོངས་སུ་གྱུར་པས་འདུ་ཤེས་ཀྱི་རྒྱུ་བ་མི་ མངའ་བའི་ཕྱི ར་སངས་རྒྱས་ཀ ྱི ་བློའི་ཡུལ་ཡང་མིན་ཏེ་དེ་ལ་བློ་མི་མངའ་བའི་ཕྱི ར་རོ། ། གལ་ཏེ་མཁྱེན་པའི་ཡུལ་ཡིན་ནོ་ཞེ་ན། ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་སངས་ རྒྱས་པ་བརྙེད་པའི་ཕྱི ར། ཡུལ་གཞན་མཁྱེན་བྱ་ཞིག་ཤུལ་དུ་མ་ལུས་ལ། མཁྱེན་བྱ་མེད་པའི་མཁྱེན་པའང་མི་འཐད་ པས་ཡང་དག་པར་ན་སངས་རྒྱས་ལ་མཁྱེན་པ་དང་མ་མཁྱེན་པ་ཞེས་བྱ་བ་ཅི་ཡང་མི་མངའོ།། ། བཞི་པ་རྩོད་སྤང་ལ། བསྟན་བཤད་གཉིས་ལས། དང་པོ་མདོར་བསྟན་པ་ནི། གཉིས་ཀ་ཡང་ནི་འདོད་པའི་དཔེས། ། འབྲས་བུའི་དོན་དུ་མ་དཔྱད་ཕ ྱིར།།  །། འཇིག་རྟེན་པ་ཡིས་དངོས་མཐོང་བཞིན། ། ཡང་དག་ཉིད་དུ་རྟོག་བྱེད་ཀ ྱི ། ། སྒྱུ་མ་ལྟ་བུ་མིན་པས་འདིར། ། རྣལ་འབྱོར་པ་དང་འཇིག་རྟེན་རྩོད།།  །། ཅེས་གསུངས་ཏེ། འོ་ན་བློ་ཐམས་ཅད་འཁྲུལ་བ་ཡིན་ན་འཁྲུལ་པ་ནི་མེད་པ་ཉིད་ཡིན་པས་གཟུགས་སོགས་འཛིན་པའི་ ཤེས་པ་གཏན་མེད་པར་འགྱུར་ཞིང༌། དེ་ལྟར་ན་གཟུགས་སྒྲ་སོགས་སྣང་མི་སྲི ད་པར་འགྱུར་རོ་ཞེ་ན། གཟུགས་སྒྲ་སོགས་དང་དེ་འཛིན་པའི་བློར་བཅས་པ་ཡོད་ནས་སྣང་བ་མ་ཡིན་ཡང་རྟེན་འབྲེལ་ཚོགས་པའི་རྫུན་ སྣང་གིས་མེད་བཞིན་དུ་སྣང་བ་ཁོ་ན་ཡིན་ཏེ། ཕལ་པ་དང༌། རྣལ་འབྱོར་པ་གཉི་གའམ། རྒོལ་བ་སྔ་ཕ ྱི་གཉིས་ཀ་ཡང་ནི་

མཐུན་པར་མེད་བཞིན་དུ་སྣང་བར་འདོད་པའི་དཔེ་སྒྱུ་མ་དང་རྨི ་ལམ་ལ་སོགས་པས་མཚོན་ནུས་པའི་ཕྱི ར། ཡང་བློ་ཐམས་ཅད་འཁྲུལ་པ་ཡིན་ན་སྦྱི ན་གཏོང་གི་བློ་ལ་སོགས་པ་ཕར་ཕ ྱི ན་ལྔ་པོ་རྣམས་ཀྱང་ལམ་མ་ཡིན་པར་ འགྱུར་རོ་ཞེ་ན། དེ་དག་ནི་རྒྱུ་བསོད་ནམས་ཀ ྱི་ཚོགས་ལས་འབྲས་བུ་ཡེ་ཤེས་ཀྱི་ཚོགས་སྐྱེ་ལ། དེ་ལས་སངས་རྒྱས་ འཐོབ་པས་ན་གོ་འཕང་དེ་འཐོབ་པའི་དོན་དུ་རེ་ཞིག་བདེན་བརྫུན་དང༌། ཡོད་མེད་སོགས་མ་དཔྱད་པ་ཡང་དག་ཀུན་ རྫོབ་ཙམ་གྱིས་འཇུག་པའི་ཕྱིར་སྐྱོན་མེད་དོ། ། མདོར་ན་གྲུབ་མཐའ་ལ་མ་ཞུགས་པ་དང༌། ཞུགས་པའི་འཇིག་རྟེན་པ་ཡིས་ནི་གཟུགས་སོགས་དངོས་པོ་རྣམས་ ཇི་ལྟར་མཐོང་བ་འདི་བཞིན་དུ་བདེན་ནོ་སྙམ་ནས་སྣང་མྱོང་ཙམ་ལ་ཡང་དག་པ་ཉིད་དུ་རྟོག་པར་བྱེད་ཀ ྱི ་དཔྱད་མི་ བཟོད་ཅིང་སྣང་ལ་རང་བཞིན་མེད་པ་སྒྱུ་མ་ལྟ་བུར་ཤེས་པ་མིན་པས་ན་སྒྱུ་མ་ལྟར་འཆད་པའི་སྐབས་འདིར་ནི་རྣལ་ འབྱོར་པ་དང༌། འཇིག་རྟེན་པ་རྩོད་པ་འབྱུང་བ་ཡིན་ཏེ། སེམས་ཅན་རྣམས་ནི་གནས་ལ་དགའ་ཞིང་ཡུལ་རྣམས་འདོད། ། འཛིན་ལ་གནས་ཤིང་མི་མཁས་བླུན་རྨོངས་མུན་པ་བཞིན། ། ཐོབ་པར་བྱ་བའི་ཆོས་ནི་གནས་མེད་འཛིན་མེད་དེ། ། དེས་ན་འཇིག་རྟེན་དག་ན་རྩོད་པ་འབྱུང་བ་ཡིན། །ཞེས་དང༌། འཇིག་རྟེན་ང་དང་རྩོད་པར་བྱེད་ཀ ྱི་ང་ནི་འཇིག་རྟེན་དང་རྩོད་པར་མི་བྱེད་དོ། །ཞེས་གསུངས་པ་ལྟར་རོ། ། གཉིས་པ་རྒྱས་བཤད་ལ་བརྒྱད། ཚད་མ་དང་འགལ་བ་སྤང་བ། ལུང་དང་འགལ་བ་སྤང་བ། སངས་རྒྱས་མཆོད་པས་ བསོད་ནམས་མི་འབྱུང་བར་ཐལ་བ་སྤང་བ། སེམས་ཅན་ཤི་ནས་མི་སྐྱེ་བར་ཐལ་བ་སྤང་བ། བསད་པའི་སྡིག་པ་མི་ འབྱུང་བར་ཐལ་བ་སྤང་བ། སངས་རྒྱས་ཀྱང་སླར་འཁོར་བར་ཐལ་བ་སྤང་བ་སྟེ་ཀུན་རྫོབ་ལ་རྩོད་སྤང་དྲུག་དང༌། སྒྱུ་ མ་ཀུན་རྫོབ་ཏུའང་མེད་པར་ཐལ་བ་སྤང་བ་དང༌། སྨྲ་བའི་རྟེན་མེད་པར་ཐལ་བ་སྤང་བ་སྟེ་དོན་དམ་ག ྱི ་རྩོད་སྤང་གཉིས་ བསྟན་པའོ། །དང་པོ་ཚད་མ་དང་འགལ་བ་སྤང་བ་ནི། གཟུགས་སོགས་མངོན་སུམ་ཉིད་ཀྱང་ནི། ། གྲགས་པས་ཡིན་གྱི་ཚད་མས་མིན། ། དེ་ནི་མི་གཙང་ལ་སོགས་ལ། ། གཙང་སོགས་གྲགས་པ་བཞིན་དུ་བརྫུན།།  །། ཞེས་གསུངས་ཏེ། གཟུགས་སྒྲ་སོགས་ཡང་དག་པར་ཡོད་དེ་མངོན་སུམ་དུ་མྱོང་བའི་ཕྱི ར་སྙམ་ན། གཟུགས་མངོན་

སུམ་དུ་མཐོང་བ་སོགས་ཉིད་ཀྱང་ནི་འཇིག་རྟེན་ན་གྲགས་པ་ཙམ་གཅིག་ནས་གཅིག་ཏུ་བརྒྱུད་པ་ལ་ཞེན་ནས་གོམས་ པས་དེའི་བློ་སྐྱེ་བར་ཟད་ཀ ྱི་ཚད་མས་གྲུབ་པ་མིན་ཏེ། ཆུར་འཛིན་གྱི ་བག་ཆགས་གོམས་པས་སྒྱུ་མའི་ཆུ་ཀླུང་མཐོང་ བ་ན་ཡང་ཆུར་ཞེན་སྐྱེ་བ་བཞིན་ནོ། །ཏིང་རྒྱལ་ལས་ཀྱང༌། མིག་དང་རྣ་བ་སྣ་ཡང་ཚད་མ་མིན། ། ལྕེ་དང་ལུས་དང་ཡིད་ཀྱང་ཚད་མ་མིན། ། གལ་ཏེ་དབང་པོ་འདི་དག་ཚད་ཡིན་ན། ། སུ་ལ་འཕགས་པའི་ལམ་གྱིས་ཅི་ཞིག་བྱ། ། ཞེས་གསུངས་ཤིང༌། གང་ཞིག་དབང་པོ་ལ་དམིགས་པ། ། དེ་ཉིད་གལ་ཏེ་དོན་དམ་ན། ། དེ་ཉིད་བྱིས་པས་རིག་པས་ན། ། དོན་དམ་ཤེས་པས་ད་ཅི་བྱ། ། ཞེས་འགྲེལ་ཆེན་དུ་དྲངས་སོ། །དེས་ན་མེད་བཞིན་དུ་སྣང་བ་ལ་མངོན་སུམ་དུ་མཐོང་བར་འཛིན་པ་དེ་ནི་མི་གཙང་ བའི་དངོས་པོ་བཤང་གཅིའི་འབྱུང་གནས་ཀྱི་ལུས་ལ་གཙང་བ་དང༌། སོགས་ཀ ྱི་སྒྲས་མི་རྟག་པའི་དངོས་པོ་ཆུ་དྲག་ཏུ་ འབབ་པ་ལ་ཆུའི་རྒྱུན་རྟག་པར་གྲགས་པ་ལྟ་བུ་བཞིན་ཏེ། མི་བདེན་པ་བརྫུན་གྱི་རང་བཞིན་ནོ། ། གཉིས་པ་ལུང་དང་འགལ་བ་སྤང་བ་ནི། འཇིག་རྟེན་གཞུག་པའི་དོན་དུ་ནི། ། མགོན་པོས་དངོས་བསྟན་དེ་ཉིད་དུ། ། དེ་དག་སྐད་ཅིག་མ་ཉིད་མིན། ། ཀུན་རྫོབ་ཏུ་ཡང་འགལ་ཞེ་ན།།  །། རྣལ་འབྱོར་ཀུན་རྫོབ་ཉེས་མེད་དེ། ། འཇིག་རྟེན་ལ་བལྟོས་དེ་ཉིད་མཐོང༌། ། གཞན་དུ་བུད་མེད་མི་གཙང་བར། །

ེས་རྟོག་འཇིག་རྟེན་ག ྱི ས་གནོད་འགྱུར།།  །། ཞེས་གསུངས་ཏེ། རང་སྡེ་བྱེ་མདོ་དག་ན་རེ། གཟུགས་སོགས་མེད་ན་འདུས་བྱས་སྐད་ཅིག་མར་གསུངས་པ་དང་ འགལ་ལོ་ཞེ་ན། འཇིག་རྟེན་པ་རྣམས་དེ་ཁོ་ན་ཉིད་ལ་གཞུག་པའི་དོན་དུ་ནི་མགོན་པོས་རགས་པའི་བདེན་རྟོག་ཟློག་ པའི་ཕྱིར་འདུས་བྱས་ཐམས་ཅད་ནི་སྐད་ཅིག་མ་ཡིན་གྱི་ཡིད་བརྟན་པར་མི་བྱའོ། །ཞེས་དངོས་སུ་བསྟན་པ་ཙམ་ཡིན་ ག ྱི། སྐད་ཅིག་མར་གྲུབ་པར་གསུངས་པ་ནི་མ་ཡིན་ཏེ། དཔེར་ན། འདི་ནི་སྒྱུ་མའི་ཆུའོ། །ཞེས་བརྗོད་པ་ན་སྒྱུ་མར་སྟོན་ པ་ཡིན་གྱི ། ཆུར་གྲུབ་པར་སྟོན་པ་མ་ཡིན་པ་བཞིན་ཏེ། རིགས་པ་དྲུག་ཅུ་པར། དགོས་པའི་དབང་གིས་རྒྱལ་བ་རྣམས། ། ང་དང་ང་ཡི་ཞེས་གསུང་ལྟར། ། ཕུང་པོ་ཁམས་དང་སྐྱེ་མཆེད་རྣམས། ། དེ་བཞིན་དགོས་པའི་དབང་གིས་གསུངས། །ཞེས་སོ། ། དེས་ན་སྐད་ཅིག་མ་དེ་ཉིད་དུ་དེ་དག་ཞེན་པར་བྱ་བ་ནི་མ་ཡིན་ཏེ། དཔྱད་ན་སྐད་ཅིག་མ་ཉིད་དུ་ཡང་གྲུབ་པ་མིན་པའི་ ཕ ྱི ར། འོ་ན་སྐད་ཅིག་མ་དོན་དམ་མིན་ན་ཀུན་རྫོབ་ནི་འཇིག་རྟེན་ལ་ཇི་ལྟར་སྣང་བ་ཙམ་ཡིན་ལ། སྐད་ཅིག་མ་འཇིག་ རྟེན་ལ་མི་སྣང་བའི་ཕྱི ར། ཀུན་རྫོབ་ཏུ་འཇོག་པར་དེ་བས་ཀྱང་འགལ་བས་ཡང་ན་བདེན་གཉིས་ཀྱི ས་མ་བསྡུས་པའམ། ཡང་ན་བདེན་པ་གསུམ་པར་ཐལ་ལོ་ཞེ་ན། སྐད་ཅིག་མ་དེ་འཇིག་རྟེན་པའི་ཀུན་རྫོབ་མ་ཡིན་ཡང་རྣལ་འབྱོར་པའི་ཀུན་ རྫོབ་ཡིན་པས་ཉེས་པ་དེ་མེད་དོ། ། འོ་ན་སྐད་ཅིག་མ་མཐོང་བ་དེ་བདེན་པ་མཐོང་བ་ཡིན་པར་གསུངས་པ་དང་འགལ་ལོ་ཞེ་ན།མི་འགལ་ཏེ་འཇིག་ རྟེན་པའི་ཀུན་རྫོབ་ལ་བལྟོས་ནས་དེ་ཁོ་ན་ཉིད་མཐོང་བར་བརྗོད་པའི་ཕྱི ར། གལ་ཏེ་རྣལ་འབྱོར་པའི་ཀུན་རྫོབ་འཇོག་པ་མི་འཐད་དོ་ཞེ་ན། འཐད་དེ་དེ་མ་བཞག་ན་མི་སྡུག་པ་གོམས་པའི་ རྣལ་འབྱོར་པས་བུད་མེད་ལ་ཀེང་རུས་དང་མི་གཙང་བར་ངེས་པར་རྟོགས་ཤིང༌། མཐོང་བ་དེ་འཇིག་རྟེན་པའི་ཀུན་ རྫོབ་ཏུ་འཇོག་དགོས་པར་འགྱུར་ལ། དེ་ལྟ་ན་འཇིག་རྟེན་ག ྱི་གྲགས་པས་གནོད་པར་འགྱུར་ཏེ་འཇིག་རྟེན་ནི་བུད་མེད་ ཁྲུས་བྱས་པ་ལ་གཙང་མཛེས་སུ་འཛིན་པའི་ཕྱི ར་རོ། ། གསུམ་པ་སངས་རྒྱས་མཆོད་པས་བསོད་ནམས་མི་འབྱུང་བར་ཐལ་བ་སྤང་བནི། སྒྱུ་འདྲའི་རྒྱལ་ལས་བསོད་ནམས་ནི། །

ི་ལྟར་དངོས་ཡོད་ལ་ཇི་བཞིན། ། ཞེས་གསུངས་ཏེ། འོ་ན་སངས་རྒྱས་མཆོད་པས་བསོད་ནམས་སུ་མི་འགྱུར་བར་ཐལ་ཏེ་སངས་རྒྱས་སྒྱུ་མ་ལྟ་བུ་ཡིན་ པའི་ཕྱིར་ཞེ་ན། སྒྱུ་མ་དང་འདྲ་བའི་རྒྱལ་བ་ལ་མཆོད་པ་བྱས་པས་སྒྱུ་མ་ལྟ་བུའི་བསོད་ནམས་འཐོབ་སྟེ། ཇི་ལྟར་ཁྱོད་ དོན་སྨྲ་བ་རྣམས་དངོས་པོར་བདེན་པའི་སངས་རྒྱས་ལ་བསོད་ནམས་བསགས་པས་དངོས་པོར་བདེན་པའི་བསོད་ ནམས་འཐོབ་པར་འདོད་པ་དེ་བཞིན་ནོ། ། བཞི་པ་སེམས་ཅན་ཤི་ནས་མི་སྐྱེ་བར་ཐལ་བ་སྤང་བནི། གལ་ཏེ་སེམས་ཅན་སྒྱུ་འདྲ་ན། ། ཤི་ནས་ཇི་ལྟར་སྐྱེ་ཞེ་ན།།  །། ཇི་སྲི ད་རྐྱེན་རྣམས་ཚོགས་གྱུར་པ། ། དེ་སྲི ད་སྒྱུ་མའང་འབྱུང་བར་འགྱུར། ། ཡུན་རིང་ཙམ་གྱིས་ཇི་ལྟར་ན། ། སེམས་ཅན་བདེན་པར་ཡོད་མ་ཡིན།།  །། ཞེས་གསུངས་ཏེ། གལ་ཏེ་སེམས་ཅན་ཡང་སྒྱུ་མ་འདྲ་བ་ཡིན་ན་དེ་ཤི་ནས་ཇི་ལྟར་སྐྱེ་ཞེ་ན། སྐྱོན་མེད་དེ། ཇི་སྲི ད་དུ་ སྒྱུ་མའི་རྐྱེན་སྔགས་དང་སྦྱོར་བ་རྣམས་ཚོགས་པར་གྱུར་པ་དེ་སྲིད་དུ་ནི་སྒྱུ་མའང་འབྱུང་བར་འགྱུར་བ་ལྟར་མ་རིག་ པ་ལ་སོགས་པའི་རྒྱུ་རྐྱེན་ཚོགས་པ་དེ་སྲིད་དུ་སེམས་ཅན་སྒྱུ་མ་ལྟ་བུའང་འབྱུང་བར་འགྱུར་རོ། །གལ་ཏེ་སྒྱུ་མ་ནི་གློ་ བུར་བ་ཡིན་པས་མི་བདེན་ལ་སེམས་ཅན་ནི་ཐོག་མ་མེད་པ་ནས་འོངས་པས་བདེན་ནོ་སྙམ་ན་ཡུན་རིང་བར་སྣང་བ་ ཙམ་གྱིས་སེམས་ཅན་བདེན་པར་ཡོད་པ་ག་ལ་ཡིན་སྟེ། སྒྱུ་མ་དང་ར ྨི ་ལམ་ག ྱི ་ཡུན་བསྐལ་བ་བརྒྱད་ཁྲི་སོགས་སྣང་བ་ དང་སྐད་ཅིག་མ་གཅིག་ཏུ་སྣང་བ་ལ་བདེན་བརྫུན་གྱི་ཁྱད་པར་མེད་པའི་ཕྱི ར་རོ། ། ལྔ་པ་བསད་པའི་སྡིག་པ་མི་འབྱུང་བར་ཐལ་བ་སྤང་བ་ནི། སྒྱུ་མའི་སྐྱེས་བུ་བསད་སོགས་ལ། ། སེམས་མེད་ཕྱི ར་ན་ས ྡིག་མེད་དེ། ། སྒྱུ་མའི་སེམས་དང་ལྡན་པ་ལ། །

བསོད་ནམས་དང་ནི་སྡི ག་པ་འབྱུང༌།།  །། སྔགས་སོགས་རྣམས་ལ་ནུས་མེད་ཕྱི ར། ། སྒྱུ་མའི་སེམས་ནི་འབྱུང་བ་མེད། ། སྣ་ཚོགས་རྐྱེན་ལས་བྱུང་བ་ཡི། ། སྒྱུ་མ་དེ་ཡང་སྣ་ཚོགས་ཉིད། ། རྐྱེན་གཅིག་གིས་ནི་ཀུན་ནུས་པ། ། གང་ན་ཡང་ནི་ཡོད་མ་ཡིན།།  །། ཞེས་གསུངས་ཏེ། འོ་ན་སེམས་ཅན་བསད་ཀྱང་ས ྡིག་པར་མི་འགྱུར་བར་ཐལ་ཏེ། སེམས་ཅན་སྒྱུ་མ་ལྟ་བུ་ཡིན་ལ། སྒྱུ་ མའི་སྐྱེས་བུ་བསད་པ་ལ་ས ྡིག་པ་མེད་པའི་ཕྱིར་ཞེ་ན། སྐྱོན་མེད་དེ། སྒྱུ་མའི་སྐྱེས་བུ་བསད་པ་དང༌། སོགས་ཀ ྱི ་སྒྲས་ འཕྲུལ་འཁོར་ག ྱི ་སྐྱེས་བུ་དང་སྤྲུལ་པ་བསད་པ་སོགས་ལ། དེ་དག་ལ་སེམས་མེད་པའི་ཕྱི ར། བསད་ཀྱང་ས ྡི ག་པར་ འགྱུར་བ་མེད་མོད་སེམས་ཅན་ལ་ནི་དེ་ལྟ་མ་ཡིན་ཏེ། སྒྱུ་མའི་སེམས་དང་ལྡན་པའི་སྒྱུ་མའི་སྐྱེས་བུ་ཡིན་པའི་ཕྱི ར། དེས་ན་སྒྱུ་མའི་སེམས་དང་བཅས་པ་དེ་ལ་ཕན་བཏགས་པ་ལས་ནི་བསོད་ནམས་དང༌། གནོད་པ་བྱས་པ་ལས་ནི་སྡི ག་ པ་འབྱུང་བ་ཡིན་ནོ། ། འོ་ན་སྒྱུ་མའི་སྐྱེས་བུ་ལ་སྒྱུ་མའི་སེམས་མི་འབྱུང་བའི་རྒྱུ་མཚན་ཅི་ཞེ་ན། སྒྱུ་མའི་སྔགས་སོགས་དེ་རྣམས་ལ་རྟ་ གླང་སོགས་ཀ ྱི་སྒྱུ་མའི་དབྱིབས་སྐྱེད་པའི་ནུས་པ་ཡོད་ཀ ྱི་སྒྱུ་མའི་སེམས་སྐྱེད་པའི་ནུས་པ་མེད་པའི་ཕྱིར། དེ་དག་ལ་ སྒྱུ་མའི་སེམས་ནི་འབྱུང་བ་མེད་དོ། །སྒྱུ་མའི་མི་སྤྲུལ་ནུས་ན་དེའི་སེམས་ཀྱང་སྤྲུལ་ནུས་སོ་ཞེ་ན། སྣ་ཚོགས་པའི་རྐྱེན་ སོ་སོ་ལས་བྱུང་བའི་སྒྱུ་མ་དེ་ཡང་སྣ་ཚོགས་པ་སོ་སོ་ཡིན་ཏེ། རྟ་གླང་སྐྱེད་པའི་རྐྱེན་ག ྱི ས་ཁང་བཟང་སོགས་མ་ཡིན་ ལ། ཁང་བཟང་སྐྱེད་པའི་རྐྱེན་ག ྱི ་རྟ་གླང་མ་ཡིན་པ་ལྟར་རོ། །དེས་ན་རྐྱེན་གཅིག་གིས་དངོས་པོ་ཀུན་སྐྱེད་པར་ནུས་བ་ དེ་འདྲ་བ་ནི་གང་ན་ཡང་ནམ་དུའང་ཡོད་པ་མིན་ནོ། ། དྲུག་པ་སངས་རྒྱས་ཀྱང་སླར་འཁོར་བར་ཐལ་བ་སྤང་བ་ནི། གལ་ཏེ་དོན་དམ་མྱ་ངན་འདས། ། འཁོར་བ་ཀུན་རྫོབ་དེ་ལྟ་ན། ། སངས་རྒྱས་ཀྱང་ནི་འཁོར་འགྱུར་བས། ། བྱང་ཆུབ་སྤྱོད་པ་ཅི་ཞིག་བྱ།།  །།

རྐྱེན་རྣམས་རྒྱུན་ནི་མ་ཆད་ན། ། སྒྱུ་མའང་ལྡོག་པར་མི་འགྱུར་གྱི ། ། རྐྱེན་རྣམས་རྒྱུན་ནི་ཆད་པ་ན། ། ཀུན་རྫོབ་ཏུ་ཡང་མི་འབྱུང་ངོ༌།།  །། ཞེས་གསུངས་ཏེ། འོ་ན་སྒྲིབ་པ་རང་བཞིན་གྱིས་མེད་ན་གཟོད་ནས་སངས་རྒྱས་པར་འགྱུར་ལ། དེ་ལྟ་ན་འཁོར་བ་མི་ ས ྲི ད་པར་འགྱུར་རོ་ཞེ་ན། གཟོད་ནས་དག་པ་ཡིན་ཡང་དེ་ལྟར་མ་རྟོགས་པའི་དབང་གིས་ཀུན་རྫོབ་ཏུ་འཁོར་བར་སྣང་ བ་མི་འགལ་ལོ་ཞེས་སྨྲས་པ་ན། དོན་སྨྲ་བ་ན་རེ། གལ་ཏེ་དོན་དམ་པར་མྱ་ངན་ལས་འདས་པ་ཡིན་ཡང་འཁོར་བར་ ཀུན་རྫོབ་ཏུ་སྣང་བ་མི་འགལ་བ་དེ་ལྟ་ན་སངས་རྒྱས་ནས་ཀྱང་ནི་རིགས་པ་དེ་ཉིད་མཚུངས་པས་སླར་འཁོར་བར་ འཁོར་དགོས་པར་འགྱུར་བས་བྱང་ཆུབ་སྤྱོད་པས་ཅི་ཞིག་བྱ་ཞེས་ཟེར་རོ། ། དེ་ལ་སྨྲས་པ། རང་བཞིན་གྱིས་དག་པར་སངས་རྒྱས་དང༌། སེམས་ཅན་ཁྱད་མེད་ཀྱང་ཀུན་རྫོབ་ཏུ་འཁོར་བར་ འཁོར་མི་འཁོར་ག ྱི་ཁྱད་པར་ཡོད་དེ། སངས་རྒྱས་ལ་འཁོར་བའི་རྐྱེན་མ་རིག་པ་དང་སྲིད་ལེན་སོགས་རྒྱུན་ཆད་ཟིན་ པའི་ཕྱིར་དང༌། སེམས་ཅན་ལ་དེ་རྣམས་རྒྱུན་མ་ཆད་པའི་ཕྱི ར། དེས་ན་རྐྱེན་རྣམས་རྒྱུན་ནི་མ་ཆད་ན་སྒྱུ་མའང་ལྡོག་པར་མི་འགྱུར་གྱི། ནམ་སྒྱུ་མའི་རྐྱེན་རྣམས་རྒྱུན་ནི་ཆད་པ་ ན་ཀུན་རྫོབ་ཏུ་ཡང་སྒྱུ་མ་དེ་མི་འབྱུང་བ་ལྟར་རོ། ། བདུན་པ་སྒྱུ་མ་ཀུན་རྫོབ་ཏུའང་མེད་པར་ཐལ་བ་སྤང་བ་ནི། གང་ཚེ་འཁྲུལ་པའང་ཡོད་མིན་ན། ། སྒྱུ་མ་གང་གིས་དམིགས་པར་འགྱུར།།  །། གང་ཚེ་ཁྱོད་ལ་སྒྱུ་མ་ཉིད། ། མེད་ན་དེ་ཚེ་ཅི་ཞིག་དམིགས། ། གལ་ཏེ་དེ་ཉིད་དུ་གཞན་ཡོད། ། རྣམ་པ་དེ་ན་སེམས་ཉིད་ཡིན།།  །། གང་ཚེ་སེམས་ཉིད་སྒྱུ་མ་ན། ། དེ་ཚེ་གང་ཞིག་གང་གིས་མཐོང༌། ། འཇིག་རྟེན་ག ྱི་ནི་མགོན་པོས་ཀྱང༌། །

ེམས་ཀྱིས་སེམས་མི་མཐོང་ཞེས་གསུངས། ། རལ་གྲིའི་སོ་ནི་རང་ལ་རང༌། ། ཇི་ལྟར་མི་གཅོད་དེ་བཞིན་ཡིད། །  ། ཇི་ལྟར་མར་མེ་རང་གི་དངོས། ། ཡང་དག་གསལ་བར་བྱེད་བཞིན་ན། ། མར་མེ་གསལ་བར་བྱ་མིན་ཏེ། ། གང་ཕྱི ར་མུན་གྱི ས་བསྒྲིབས་པ་མེད།།  །། ཤེལ་བཞིན་སྔོན་པོ་སྔོ་ཉིད་ལ། ། གཞན་ལ་བལྟོས་པ་ཡོད་མ་ཡིན། ། དེ་བཞིན་འགའ་ཞིག་གཞན་ལ་ནི། ། བལྟོས་དང་ལྟོས་མེད་པ་ཡང་མཐོང༌།།  །། སྔོ་ཉིད་མིན་ལ་སྔོན་པོར་དེ། ། བདག་གི་བདག་ཉིད་བྱས་པ་མེད།།  །། མར་མེ་གསལ་བ་ཉིད་དོ་ཞེས། ། ཤེས་པས་ཤེས་ཏེ་བརྗོད་ཅེ་ན། ། བློ་ནི་གསལ་བ་ཉིད་ཡིན་ཞེས། ། གང་གིས་ཤེས་ནས་དེ་སྐད་བརྗོད།།  །། གང་ཚེ་འགས་ ཀྱང་མཐོང་མིན་ན། ། གསལ་བ་འམ་ནི་མི་གསལ་བ། ། མོ་གཤམ་བུ་ཡི་འགྱིང་བག་བཞིན། ། དེ་ནི་བརྗོད་ ཀྱང་དོན་མེད་དོ།།  །། གལ་ཏེ་རང་རིག་ཡོད་མིན་ན། ། རྣམ་ཤེས་དྲན་པར་ཇི་ལྟར་འགྱུར། །

གཞན་ མྱོང་བ་དང་འབྲེལ་བ་ལས། ། དྲན་འགྱུར་བྱི་བའི་དུག་བཞིན་ནོ།།  །། རྐྱེན་གཞན་དག་དང་ལྡན་པ་ན། ། མཐོང་ཕྱིར་རང་ཉིད་རང་གསལ་ན། ། གྲུབ་པའི་མིག་ སྨན་སྦྱོར་བ་ལས། ། བུམ་མཐོང་མིག་ སྨན་ཉིད་འགྱུར་མིན།།  །། ཇི་ལྟར་མཐོང་ཐོས་ཤེས་པ་དག ། འདིར་ནི་དགག་པར་བྱ་མིན་ཏེ། ། འདིར་ནི་སྡུག་བསྔལ་རྒྱུར་གྱུར་པ། ། བདེན་པར་རྟོག་པ་བཟློག་བྱ་ཡིན།།  །། སེམས་ལས་སྒྱུ་མ་གཞན་མིན་ཞིང༌། ། གཞན་མིན་པར་ཡང་མི་བརྟག་ན། ། དངོས་ན་ཇི་ལྟར་དེ་གཞན་མིན། ། གཞན་མིན་ཞེ་ན་དངོས་པོར་མེད།།  །། ཇི་ལྟར་སྒྱུ་མ་བདེན་མིན་ཡང༌། ། བལྟ་བྱ་དེ་བཞིན་ལྟ་བྱེད་ཡིད། ། ཅེས་གསུངས་ཏེ། དེ་ཡང་གང་ཚེ་སོགས་རྐང་པ་དང་པོ་གཉིས་ཀྱིས་འཁྲུལ་པ་མེད་ན་སྒྱུ་མ་མི་དམིགས་པར་ཐལ་བའི་ རྩོད་པ་བཀོད། གང་ཚེ་ཁྱོད་ལ་སོགས་རྐང་པ་གཉིས་ཀྱིས་དེ་ལ་མཚུངས་པ་བརྗོད། གལ་ཏེ་སོགས་རྐང་པ་གཉིས་ ཀྱིས་རྣམ་བདེན་པའི་འདོད་པ་བཀོད། གང་ཚེ་སོགས་ཚིགས་བཅད་ཕྱེད་དང་གཉིས་ཀྱིས་རང་རིག་སྤྱིར་བཀག །ཇི་ ལྟར་སོགས་ཚིགས་བཅད་ཕྱེད་དང་ལྔས་རང་གསལ་དུ་འདོད་པ་བཀག །གལ་ཏེ་སོགས་ཚིགས་བཅད་གཉིས་ཀྱི ས་ རང་རིག་གི་སྒྲུབ་བྱེད་བཀག ཇི་ལྟར་སོགས་ཚིགས་བཅད་གཅིག་གིས་བདེན་འཛིན་ཁོ་ན་དགག་བྱར་བསྟན། སེམས་ ལས་སོགས་ཚིགས་བཅད་ཕྱེད་དང་གཉིས་ཀྱིས་རྣམ་མེད་པའི་འདོད་པ་བཀག་པ་ཡིན་ནོ། ། དེ་ཡང་རྣམ་རིག་སྨྲ་བ་རྣམས་ན་རེ། ཕྱི ་རོལ་གྱི ་དོན་རང་བཞིན་མེད་པ་བདེན་མོད་ ཀྱང་དབུ་མ་པ་ཁྱོད་ཀྱི ས་སྒྱུ་ མ་སོགས་རྒོལ་བ་གཉིས་ཀ་ལ་ གྲགས་པའི་དཔེར་བཤད་པ་འདི་ཁྱོད་ཉིད་ལ་མ་གྲུབ་སྟེ། གང་གི་ཚེ་འཁྲུལ་པའང་ཡོད་

པ་མིན་པར་ཁས་བླངས་ན་སྒྱུ་མ་ཉིད་གང་གིས་དམིགས་པར་འགྱུར་ཏེ། འཁྲུལ་པ་མེད་ན་སྒྱུ་མ་ལྟ་ག་ལ་ཡོད་པའི་དོན་ ཏོ། །དེ་ལ་སྨྲས་པ། སེམས་ཙམ་པ་ཁྱོད་ཉིད་ཕྱི ་རོལ་ག ྱི ་དོན་མེད་པར་འདོད་པའི་ཕྱིར། གང་གི་ཚེ་ཁྱོད་ལ་སྒྱུ་མ་ཉིད་ ཀྱང་མེད་ན་སྒྱུ་མའི་དཔེ་ཅི་ཞིག་དམིགས་ཞེས་ཁྱབ་པ་ལ་མཚུངས་པ་བསྒྲེས་སོ། ། དེ་ལ་གལ་ཏེ་རྣམ་བདེན་པ་ན་རེ། སྒྱུ་མ་སོགས་ཕ ྱི ་རོལ་ག ྱི ་དོན་དུ་མེད་ཀྱང་སྒྱུ་མ་ལ་སོགས་པའི་དཔེའི་དེ་ཉིད་ ཙམ་དུ་ནི་དེར་སྣང་བའི་རྣམ་པ་གཞན་ཡོད་དེ་རྣམ་པ་དེ་ནི་སྣང་བ་པོའི་སེམས་དེ་ཉིད་དུ་བདེན་པ་ཡིན་ནོ་ཞེ་ན། ཕྱི་ རོལ་ག ྱི ་དོན་མེད་ན་ཕྱི ་རོལ་དོན་ག ྱི ་རྣམ་པ་ཡོད་པར་འགལ་ཏེ། རི་བོང་གི་རྭ་མེད་ལ་དེའི་རྣམ་པ་ཡོད་པའི་ཁྱད་པར་ མི་འཐད་པ་བཞིན་ནོ། །དེ་ལྟ་མོད་ཀ ྱིས་སེམས་དེ་ཉིད་ཀྱང་བལྟོས་པ་དང་བཅས་པ་དཔྱད་མི་བཟོད་པ་སྒྱུ་མ་ལྟ་བུ་ཡིན་ ཏེ། གཟུགས་ནས་རྣམ་མཁྱེན་ག ྱི་བར་དང་མྱ་ངན་ལས་འདས་པ་ལས་ཆེས་ལྷག་པའི་ཆོས་ཡོད་ན་དེ་ཡང་སྒྱུ་མ་ལྟ་ བུར་གསུངས་པའི་ཕྱིར། དེས་ན་གང་གི་ཚེ་སེམས་དེ་ཉིད་ཀྱང་སྒྱུ་མ་ལྟ་བུ་ཡིན་ན་དེའི་ཚེ་མཐོང་བྱ་གང་ཞིག་མཐོང་ བྱེད་གང་གིས་མཐོང་སྟེ། སེམས་ལས་གཞན་པའི་མཐོང་རྒྱུ་མེད་ལ་སེམས་རང་གིས་རང་མི་མཐོང་བའི་ཕྱི ར། འདི་ནི་རིགས་པས་ཀྱང་གྲུབ་སྟེ། རང་ཉིད་རང་ལ་བྱ་བྱེད་འགལ་བའི་ཕྱི ར་དང༌། རྣལ་འབྱོར་ཅན་གྱིས་རང་གི་ སེམས་ལ་ནང་དུ་བརྟགས་པ་ན་མཐོང་བྱ་དང་མཐོང་བ་པོ་དུས་མཉམ་དུ་གཞི་གཅིག་ལ་མི་འདུ་ཞིང་ཇི་ཙམ་བརྟགས་ པ་དེ་ཙམ་གྱིས་ཟབ་ཅིང་ཕྲ་ལ། མཐར་མཐོང་བྱ་མཐོང་བྱེད་ཀ ྱི ་སྤྲོས་པ་ཉིད་ཞི་བ་སྲད་བུས་མར་མེའི་ཞེང་དང་སྦོམས་ ཀ ྱི་ཚད་གཞལ་བ་ན། ཚད་མ་ལོངས་པར་སྲད་བུ་ཉིད་འཚིག་པ་ལྟར་འགྱུར་བའི་ཕྱི ར། ལུང་གིས་ཀྱང་གྲུབ་སྟེ། འཇིག་རྟེན་ག ྱི་ནི་མགོན་པོས་ཀྱང་སེམས་ཀྱིས་སེམས་མི་མཐོང་ཞེས་གཙུག་ན་རིན་ ཆེན་གྱི ་མདོ་ལས་གསུངས་ལ། རལ་ག ྲིའི་སོ་ནི་རང་ལ་རང་ཇི་ལྟར་མི་གཅོད་པ་དེ་བཞིན་དུ་ཡིད་ཀྱང་རང་ཉིད་གཅིག་ པུ་མཐོང་ཡུལ་མཐོང་མཁན་མཐོང་བ་གསུམ་གར་དུ་ཅིག་ཆར་འགྱུར་བ་ནི་གནས་མ་ཡིན་པར་གསུངས་པའི་ཕྱིར་ཏེ། ལང་གཤེགས་ལས། ཇི་ལྟར་རལ་གྲི ས་རང་སོ་དང༌། ། ཇི་ལྟར་སོར་མོ་རང་རྩེ་ལ། ། མི་གཅོད་རེག་པར་མི་བྱེད་པ། ། དེ་བཞིན་སེམས་ཀྱིས་སེམས་མི་མཐོང༌། ། ཞེས་གསུངས་པའི་ཕྱིར། དེ་ལ་རྣམ་རིག་པ་ན་རེ། ཇི་ལྟར་མར་མེ་རང་གིས་མར་མེའི་དངོས་པོ་ཡང་དག་པར་གསལ་ བར་བྱེད་པས་རང་གསལ་ཡིན་པ་བཞིན་དུ་སེམས་ཀྱང་རང་གསལ་བ་ཡིན་ནོ་ཞེ་ན། དེ་ལ་བཤད་པ། དེ་ནི་དཔེ་མ་ གྲུབ་སྟེ། གསལ་བ་ནི་མུན་པ་བཀག་ནས་གཟུགས་གསལ་བར་བྱས་པ་ལ་མར་མེས་གསལ་བར་བྱས་པའི་ཐ་སྙད་དུ་ འཇོག་པ་ཡིན་ལ། མར་མེ་རང་ཉིད་ནི་གསལ་བར་བྱ་དགོས་པ་མིན་ཏེ། གང་གི་ཕྱིར་མར་མེ་མུན་གྱི ས་བསྒྲིབས་པ་

མེད་པའི་ཕྱིར་ཏེ། དབུ་མ་རྩ་བར། མར་མེ་དང་ནི་གང་དག་ན། ། དེ་འདུག་པ་ན་མུན་པ་མེད། ། མར་མེས་ཅི་ཞིག་སྣང་བར་བྱེད། ། མུན་པ་སེལ་བས་སྣང་བྱེད་ཡིན། །ཞེས་སོ། ། ཡང་མར་མེ་རང་གསལ་ཡང་ཡིན་ན་གཞན་ཡང་སྣང་བར་བྱེད་པར་འདོད་དགོས་ལ། དེ་ལྟ་ན་མུན་པས་རང་གཞན་ གཉིས་ག་སྒྲིབ་པར་འགྱུར་ཏེ། མར་མེ་རང་དང་གཞན་གྱི ་དངོས། ། གལ་ཏེ་སྣང་བར་བྱེད་འགྱུར་ན། ། མུན་པའང་རང་དང་གཞན་ག ྱི ་དངོས། ། སྒྲིབ་པར་འགྱུར་བར་ཐེ་ཚོམ་མེད། །ཅེས་སོ། ། རྣམ་རིག་པ་ན་རེ། སྐྱོན་དེ་མེད་དེ། ཤེལ་དྭངས་པ་སྔོན་པོ་མ་ཡིན་ཡང་དར་སྔོན་པོ་དང་ཉེ་བའི་རྐྱེན་ག ྱི ས་སྔོན་པོར་ སྣང་བ་བཞིན་དུ། རྐྱེན་གཞན་ལ་བལྟོས་པའི་གསལ་བ་དང༌། ཨུཏྤལ་སྔོན་པོ་ཉིད་སོགས་ལ་ནི་རྐྱེན་གཞན་ལ་བལྟོས་ པ་ཡོད་པ་མ་ཡིན་པར་རང་བཞིན་གྱི ས་སྔོན་པོར་གནས་པ་དེ་བཞིན་དུ། ཆོས་འགའ་ཞིག་རྐྱེན་གཞན་ལ་ནི་བལྟོས་པ་ དང༌། འགའ་ཞིག་བལྟོས་པ་མེད་པར་ངོ་བོ་ཉིད་ཀྱིས་དེ་ལྟར་ཡིན་པ་ཡང་མཐོང་བས་ན་ཤེས་པ་ནི་རྐྱེན་གཞན་ལ་མ་ བལྟོས་པར་ངོ་བོ་ཉིད་ཀྱིས་རང་གསལ་བ་ཡིན་ནོ་ཞེ་ན། དེ་དགག་པ་ནི། སྔོན་པོ་དང་རང་རིག་དཔེ་མི་མཚུངས་ཏེ། ཨུཏྤལ་ལའི་སྔོན་པོ་ནི་ངོ་བོ་ཉིད་ཀྱི ས་གཟོད་ནས་ སྔོན་པོར་ཡོད་པ་མ་ཡིན་མོད་ཀྱང་འབྱུང་བའི་དྭངས་མའི་རྒྱུ་རྐྱེན་གཞན་ག ྱི ས་སྔོན་པོར་བསྐྱེད་ཟིན་པ་ཡིན་ལ། རང་ རིག་རང་གསལ་དུ་ནི་རྒྱུ་རྐྱེན་ག ྱི ས་སྐྱེད་མ་ཟིན་ཅིང་རིག་པ་ནི་རིག་བྱ་དང་རིག་བྱེད་ལ་བལྟོས་ཤིང་གསལ་བ་ནི་མི་ གསལ་བའི་གནས་སྐབས་ལ་བལྟོས་པས་བལྟོས་ཟླ་ཡོད་པ་ན་རྟོག་པ་ཕན་ཚུན་བརྟེན་པའི་སྐྱོན་གྱིས་རང་རིག་རང་ གསལ་མི་འགྲུབ་ལ་བལྟོས་ཟླ་མེད་ན་དེ་བས་ཀྱང་མི་འགྲུབ་པའི་ཕྱིར། ཤེལ་དར་དང་འཆིང་བུའི་སྣོད་ལ་སོགས་པའི་ རྐྱེན་ག ྱི ས་སྔོན་པོར་སྣང་མོད་ཀྱང་དེ་ནི་ཤེལ་དྭངས་པའི་ཕྱི ར། མ་བསྒྲིབས་པར་དར་རམ་འཆིང་བུའི་སྣོད་དེའི་ཁ་དོག་ མཐོང་བར་ཟད་ཀ ྱི་ཤེལ་སྔོན་པོར་གྱུར་པ་མ་ཡིན་པའི་ཕྱིར། ཤེལ་སྔོན་པོ་ཉིད་མིན་པ་ལ་རྐྱེན་དེས་ཀྱང་སྔོན་པོར་ ཤེལ་དེ་བྱས་པ་མེད་ལ། ཤེལ་བདག་ཉིད་ཀྱིས་བདག་ཉིད་སྔོན་པོར་བྱས་པ་ཡང་མེད་པའི་ཕྱི ར་རོ། །དེ་ལྟ་མོད་ཀ ྱི ས་

མར་མེ་རང་གསལ་བར་བྱེད་དོ་ཞེས་སུས་ཤེས་ཏེ་བརྗོད་ཅེས་འདྲིའོ། ། རྣམ་རིག་པ་ན་རེ། དེ་ནི་ཤེས་པས་ཤེས་ཏེ་བརྗོད་དོ་ཞེ་ན། འོ་ན་བློ་ནི་རང་གསལ་བ་ཉིད་ཡིན་ནོ་ཞེས་གང་གིས་ ཤེས་ནས་དེ་སྐད་བརྗོད། རང་རིག་གིས་སོ་ཞེ་ན། སྒྲུབ་བྱེད་བསྒྲུབ་བྱ་དང་མཚུངས་ཏེ་རང་རིག་ཉིད་སྒྲུབས་ཤིག། རྣམ་རིག་པ་ན་རེ། གལ་ཏེ་རང་རིག་ཡོད་མིན་ན་སྔོན་མྱོང་བའི་རྣམ་ཤེས་ཕྱིས་དྲན་པར་ཇི་ལྟར་འགྱུར་ཞེ་ན། དབུ་མ་པས་སྨྲས་པ། དེ་ནི་རང་རིག་ཡོད་པས་དྲན་པ་མ་ཡིན་ཏེ། དེ་ཉིད་ཀྱི་ཚེ་རྒྱུ་རྐྱེན་གཞན་ཉམས་སུ་མྱོང་བ་དང་ འབྲེལ་བའི་དབང་ལས་སྔོན་ག ྱི་གནས་སྐབས་ལ་དམིགས་པའི་དྲན་པ་སྐྱེ་བར་འགྱུར་ཡང་ད་ལྟ་བའི་མྱོང་བ་དེ་ལ་སྔོན་ གནས་དྲན་པར་འཁྲུལ་བར་ཟད་ཀ ྱི་སྔོན་གནས་དེ་ཉིད་ནི་མ་ཡིན་ཏེ། འགགས་ཟིན་པའི་ཕྱི ར། འགགས་པ་སླར་སྐྱེ་བ་ ནི་གང་དུ་ཡང་མི་སྲི ད་དོ། ། དེས་ན་སྔོན་སྦྲུལ་ག ྱི ས་བདག་ནི་དུག་དྲག་པས་མི་རྣམས་ལ་འཛིན་ཞིང་དེས་མི་རྣམས་འཇིགས་པར་བྱེད་ཀ ྱི་ ཁྱོད་འདྲ་བ་ལ་སུ་ཡང་མི་འཇིགས་སོ་ཞེས་ང་རྒྱལ་གྱི ས་སྨྲས་པ་ན། བྱི་བ་ན་རེ། འདི་ནི་ཁྱོད་ཀྱི་དུག་མ་ཡིན་གྱི ་ཁོ་ རང་གི་རྣམ་རྟོག་ཏུ་ཟད་དོ། །གལ་ཏེ་ཡིད་མི་ཆེས་ན་མངོན་སུམ་དུ་བྱའོ་ཞེས་གཉིས་ཀར་ལམ་དུ་འདུག་སྟེ་མི་ཞིག་ འོངས་པ་ན་བྱི་བས་མི་མངོན་པར་རྐང་པ་ལ་སོ་བཏབ་སྟེ་སྦྲུལ་ག ྱིས་དེ་དང་ཉེ་བར་ལུས་སྣང་བར་བྱས་པས་མི་དེ་ བདག་ལ་སྦྲུལ་ག ྱི་དུག་གིས་ཟིན་ཏེ་རྨ་བྱུང་ངོ་ཞེས་བརྒྱལ་ཞིང་ལྟོས་འཕྱེ་བར་བྱེད་ལ། ཡང་མི་ཞིག་འོངས་པ་ན་སྦྲུལ་ག ྱིས་ལུས་མི་མངོན་པར་རྨུགས་ཏེ་བྱི་བས་རྨུག་པ་པོ་ཡིན་པ་ལྟར་བཅོས་པ་ན། མི་དེ་ན་རེ། བྱི་བས་རྨུགས་པ་ལྟ་ལ་འཇིགས་པ་ཅི་ཡོད་ཟེར་ནས་ཅི་ཡང་མ་ཉེས་པར་སོང་བ་ལྟ་བུ་ཞེས་བསམ་གཏན་ པ་ཡང་མང་པོ་ལ་གྲགས་པ་སྟེ་རང་ཉིད་དུག་ཏུ་དོགས་པའི་དྲན་པ་སྐྱེས་པར་གྱུར་པ་ན་བྱི་བས་རྨུགས་པ་ལ་སྦྲུལ་ག ྱི་ དུག་ཏུ་འདུ་ཤེས་པས་གནོད་པ་ཆེར་སྐྱེད་ཅིང༌། སྦྲུལ་གྱིས་ཟིན་པ་ལ་ཡང་བྱི་བའི་དུག་ཏུ་འདུ་ཤེས་པ་ན་གནོད་པ་ མེད་པ་བཞིན་ཏེ། དཔེར་ན་དོགས་པའི་འདུ་ཤེས་ཀྱིས་ནི་དུག་འདས་པ། ། དུག་དེ་ཁོང་དུ་སོང་བ་མེད་ཀྱང་བརྒྱལ་བར་འགྱུར། ། ཞེས་གསུངས་པ་དང་ཡང་ཤིན་ཏུ་འབྱོར་རོ། །འདི་ལ་དགེ་བའི་ལྷས་ཀྱང༌། བྱི་བའི་དུག་ཇི་ལྟར་དྲན་པར་འགྱུར་ཞེས་ དྲི་བར་བྱ་སྟེ། དེ་ཡང་དབྱར་གྱི་ཚེ་ན་བྱི་བ་དུག་དང་བཅས་པ་འགྱུར་ལ། དེ་ཡོད་པར་དོགས་པ་ན་སྦྲུལ་ག ྱི་མཆེ་བས་ ཟིན་པའི་རྗེས་ཐོགས་ལ་སྦྲུལ་ནི་མ་མཐོང་ལ། ལུས་ལ་གནོད་པའི་འགྱུར་བ་མཐོང་བས་བྱི་བའི་དུག་མེད་ཀྱང་དེའི་ དུག་གིས་ཟིན་པའི་དྲན་པ་འབྱུང་མོད་ཀ ྱི ་སྦྲུལ་ག ྱི་དུག་ནི་དེ་བས་གཞན་པ་ཉིད་ཡིན་ནོ། །དེ་བཞིན་དུ་རྨའམ་ལུས་ཀ ྱི་ ནད་གཞན་ལ་བྱི་བའི་དུག་མེད་ཀྱང་དེའི་ཤེས་པ་འབྱུང་བ་ལྟར་རང་རིག་མེད་པ་ཉིད་དུ་ཡང་རྣམ་པར་ཤེས་པའི་དྲན་པ་ འབྱུང་ངོ་ཞེས་དཔེ་དོན་འདི་ལྟར་དུ་བཤད་དོ། །

ེ་ལ་རྣམ་རིག་པ་ན་རེ། ཏིང་ངེ་འཛིན་ལ་སོགས་པའི་རྐྱེན་གཞན་དག་དང་ལྡན་པ་ན་གཞན་ག ྱི་སེམས་ཤེས་པ་ དང་རང་གཞན་ག ྱི་སྔོན་གནས་རྗེས་སུ་དྲན་པ་མཐོང་བའི་ཕྱིར་རང་རིག་རང་གསལ་བ་ཡོད་དོ་ཞེ་ན། གཞན་སེམས་ སོགས་ཤེས་ཀྱང་དེས་སེམས་རང་ཉིད་མཐོང་བ་མ་ཡིན་ཏེ། མིག་གིས་གཟུགས་མཐོང་གིས་མིག་ཉིད་མི་མཐོང་པའི་ ཕ ྱིར་དང་གྲུབ་པའི་མིག་སྨན་གི་ཝང་ལ་སོགས་པ་སྦྱར་བ་གྲུབ་སྟེ་དྲོ་བ་དང༌། དུ་བ་དང༌། འབར་བར་སྣང་བ་དག་མིག་ ལ་བྱུགས་པས་ས་འོག་སོགས་ཐག་རིང་ན་ཡོད་པའི་བུམ་པ་བཟང་པོ་དང་ནོར་བུ་སོགས་མཐོང་ནས་ལེན་པར་བྱེད་ ཀྱང་མིག་ལ་བྱུགས་པའི་མིག་སྨན་དེ་ཉིད་དམ་མིག་ཉིད་མཐོང་བ་མིན་པ་བཞིན་ནོ། ། གལ་ཏེ་སྔོན་གནས་སོགས་དྲན་པའི་ཤེས་པ་དེ་ཉིད་རང་གསལ་ཡིན་ཏེ། ཏིང་ངེ་འཛིན་གྱི ་རྐྱེན་ལས་གསལ་བྱའི་ རང་བཞིན་དུ་སྐྱེས་པའི་ཕྱིར་ཞེ་ན། འོ་ན་བུམ་པ་དེ་ཡང་མིག་སྨན་དང་ལྡན་པའི་མིག་ཏུ་ཐལ་ཏེ། མིག་གི་རྐྱེན་ལས་ གསལ་བྱའི་རང་བཞིན་དུ་སྐྱེས་པའི་ཕྱི ར་རོ། །དེས་ན་རིག་བྱ་རང་དང༌། རིག་བྱེད་ཤེས་པ་དང༌། རིག་ཚུལ་གསལ་ བར་འཛིན་པ་ནི་སྒྲོ་བཏགས་པ་ཉིད་ཡིན་གྱི་ཤེས་པ་དེ་ཉིད་ཅིག་ཆར་དེ་གསུམ་གར་དུ་ལྡང་བའི་གནས་མེད་དོ། ། འོ་ན་རང་རིག་མེད་པ་དེའི་ཚེ་གཞན་རིག་ཀྱང་མི་འཐད་པས་ཤེས་པ་ཉམས་སུ་མྱོང་བ་དང་གཟུགས་སྒྲ་སོགས་ ཉམས་སུ་མྱོང་བ་ཐམས་ཅད་མི་འཐད་པར་འགྱུར་རོ་ཞེ་ན། ཇི་ལྟར་ན་གཟུགས་མཐོང་བ་དང༌། སྒྲ་ཐོས་པ་ལ་སོགས་པ་ ཉམས་སུ་མྱོང་བའི་ཤེས་པ་དག་དེ་ཁོ་ན་ཉིད་ལ་དཔྱོད་པའི་སྐབས་འདིར་ནི་དགག་པར་བྱ་བ་མིན་ཏེ། འཁོར་བའི་སྡུག་ བསྔལ་ག ྱི ་རྒྱུར་གྱུར་པ་མཐོང་ཐོས་ཀ ྱི་ཤེས་སོགས་དེ་དག་ལ་བདེན་པར་ཞེན་པ་ཁོ་ན་ཟློག་པར་བྱ་བ་ཡིན་ཏེ། སེམས་ ཙམ་པས་དོན་སྨྲ་བའི་ཕྱི ་དོན་འགོག་པར་བྱེད་པའི་ཚེ་ཡང་ལོང་བ་དང་འོན་པ་ལྟར་གཟུགས་མི་མཐོང་སྒྲ་མི་ཐོས་པ་ ཞིག་སྒྲུབ་པར་མི་བྱེད་ཀ ྱི། གཟུགས་སྒྲ་ལ་བདེན་འཛིན་འགོག་པ་ཁོ་ན་དང་མཚུངས་ཏེ། འདིར་ཡང་ཤེས་པ་གསལ་ མྱོང་ཙམ་འགོག་པར་མི་བྱེད་ཀྱང་གསལ་མྱོང་དུ་གྲུབ་འཛིན་གྱི་ཞེན་པ་དེ་འགོག་པ་ཡིན་ནོ། །དེས་ན་ཁོ་བོ་ཅག་ལ་ དེས་བརྒལ་དུ་མེད་ཀྱང་རྣམ་རིག་པ་ཁྱོད་ཉིད་ལ་གཞན་རིག་མེད་པ་དེའི་ཚེ་རང་རིག་ཀྱང་མེད་པར་འགྱུར་རོ་ཞེས་ ལྡོག་སྟེ་བརྗོད་ན་ལན་ག ྱིས་དབེན་ནོ། ། ཡང་རྣམ་མེད་སྨྲ་བ་ན་རེ། རྣམ་པ་བདེན་པར་འདོད་པ་ལ་སྐྱོན་དེ་དག་འཇུག་མོད་ཀྱང༌། ཁོ་བོ་ཅག་ནི་རྣམ་པ་དེ་ ཡང་སྒྱུ་མ་ལྟར་བརྫུན་ལ། སེམས་དང་དེ་ཉིད་དང་གཞན་དུ་ཡང་བརྗོད་དུ་མེད་པར་འདོད་པས་སྐྱོན་མེད་དོ་ཞེས་ཟེར་ རོ། ། དེ་ལ་བརྒལ་བ། ཁྱོད་སེམས་ལས་སྒྱུ་མ་གཞན་མིན་པར་འདོད་ཅིང་དེ་ལས་གཞན་གཅིག་པ་ཡང་མིན་པར་ འདོད་དེ། དེ་ཉིད་དང་གཞན་དུ་བརྗོད་དུ་མེད་པར་འདོད་ན་གང་ཚེ་འཁྲུལ་པའང་ཡོད་མིན་ན་སོགས་ཀ ྱིས་ངེད་ལ་ བརྒལ་དུ་ཅི་ཡོད་དེ། ཁྱོད་ཉིད་ཀྱིས་སྒྱུ་མ་མེད་པར་ཁས་བླངས་པའི་ཕྱིར། བདག་གིས་ཁས་མ་བླངས་ཀྱང་གཞན་ ག ྱི ས་ཁས་བླངས་པས་འདིར་འགྱུར་རོ་ཞེ་ན། ཆོས་ཐམས་ཅད་ངོ་བོ་ཉིད་མེད་པར་ཡང་ཁྱོད་ཀྱི ས་ཁས་བླངས་པར་ འགྱུར་ཏེ་གཞན་གྱི ས་ཁས་བླངས་པའི་ཕྱི ར།

འོན་ཏེ་སྒྱུ་མ་དེ་དངོས་པོར་འདོད་ན་ནི་ཇི་ལྟར་སེམས་ལས་གཞན་མིན་ཏེ། སེམས་ལས་གཞན་ཡིན་དགོས་སོ། །ཅིའི་ཕྱིར་ན་སྒྱུ་མ་ནི་སྒྱུ་མ་མཁན་གྱི ས་རྫས་སྔགས་ཀ ྱིས་སྤྲུལ་པ་ལ་རག་ལས་ལ་ཤེས་པ་ནི་སྒྱུ་མ་མཁན་ལ་རག་མ་ ལས་པའི་ཕྱི ར་རོ། །སྒྱུ་མ་དེ་སེམས་ལས་གཞན་མིན་པར་འདོད་ན་ནི་དེ་གཉིས་ཐ་མི་དད་པས་སེམས་དངོས་པོར་ མེད་དེ། སྒྱུ་མ་དངོས་པོར་མེད་པའི་ཕྱི ར་རོ། ། དེའི་རྩོད་པ་སྤོང་བར་འདོད་ནས་ཇི་ལྟར་ན་སྒྱུ་མ་བདེན་པ་མིན་ཡང་འཇིག་རྟེན་ག ྱི་བལྟ་བྱ་ཙམ་དུ་གྲགས་པའོ་ ཞེ་ན། འོ་ན་ལེགས་ཏེ་ལྟ་བྱེད་ཀ ྱི་ཡིད་ཀྱང་རང་རིག་སོགས་གང་དུ་ཡང་མི་བདེན་པ་ལྟ་བྱེད་དུ་གྲགས་པ་ཙམ་དུ་ཤེས་ པར་ག ྱིས་ཤིག། བརྒྱད་པ་རྟེན་མེད་པར་ཐལ་བ་སྤང་པ་ནི། གལ་ཏེ་འཁོར་བ་དངོས་རྟེན་ཅན། ། གཞན་དུ་དེ་ནི་མཁའ་འདྲར་འགྱུར།།  །། དངོས་མེད་དངོས་ལ་བརྟེན་པ་ནའང༌། ། བྱེད་དང་ལྡན་པར་ཇི་ལྟར་འགྱུར། ། ཁྱོད་ཀྱི་སེམས་ནི་གྲོགས་མེད་པར། ། གཅིག་པུ་ཉིད་དུ་འགྱུར་བ་ཡིན།།  །། གང་ཚེ་སེམས་ནི་གཟུང་བྲལ་བ། ། དེ་ཚེ་ཐམས་ཅད་དེ་བཞིན་གཤེགས། ། དེ་ལྟ་ན་ཡང་སེམས་ཙམ་དུ། ། བརྟགས་ལ་ཡོན་ཏན་ཅི་ཞིག་ཡོད།།  །། ཅེས་གསུངས་ཏེ། རྐང་པ་དང་པོ་གཉིས་ཀྱི ས་རྩོད་པ་བཀོད། ལྷག་མས་དེ་བཀག་པའོ། ། གལ་ཏེ་རྣམ་རིག་པ་ན་རེ། ཕ ྱི ་དོན་མེད་པའི་ཕྱི ར་འཁོར་བ་འདི་དངོས་མེད་ཡིན་མོད་ཀྱང་རང་རིག་པའི་དངོས་ པོ་ལ་བརྟེན་པ་ཅན་ཡིན་པས་ན་སྣང་གི་དེ་ནི་གཞན་དུ་དེ་ལྟ་མིན་ན་ནམ་མཁའ་འདྲ་བར་སྣང་མེད་དུ་འགྱུར་རོ་ཞེ་ན། སྨྲས་པ། དངོས་མེད་ནི་དངོས་པོ་ལ་བརྟེན་པ་ན་ཡང་བྱེད་ལས་དང་ལྡན་པར་ཇི་ལྟར་འགྱུར་ཏེ། རི་བོང་གི་རྭ་ཅི་ལ་ བརྟེན་ཡང་འབིགས་པར་མི་ནུས་པ་བཞིན་ནོ། །དེ་འདོད་ན། རྣམ་རིག་པ་ཁྱོད་ཀྱི་སེམས་ནི་འཁོར་བའི་གྲོགས་མེད་ པར་མྱ་ངན་ལས་འདས་པའི་དོན་དམ་པ་གཅིག་པུ་ཉིད་དུ་ཐལ་བར་འགྱུར་བ་ཡིན་ལ། དེ་འདོད་ན། རང་རིག་དོན་དམ་ 

འཁོར་བའི་རྟེན་ག ྱི ་ཕ ྱི ར་ཁས་བླངས་པ་ལ་དགོས་པ་མེད་པར་འགྱུར་རོ། ། དེས་ན་གང་གི་ཚེ་སེམས་ནི་གང་ལ་ཞེན་པའི་དམིགས་པའམ། གཟུང་བ་ཐམས་ཅད་དང་བྲལ་བ་དེའི་ཚེ་ཆོས་ ཐམས་ཅད་ཀྱང་དེ་བཞིན་གཤེགས་པའི་རང་བཞིན་ཉིད་ལས་ཐ་མི་དད་པར་མཐོང་ཞིང་གང་མཐོང་བ་དེ་ཉིད་ཀྱང་ མཐོང་བ་མེད་པ་ཁོ་ནར་རྟོགས་པར་འགྱུར་རོ། །དེ་ལྟ་ཡིན་མོད་ཅེ་ན། དེ་ལྟ་ན་ཡང་ཁྱོད་ཀྱིས་སེམས་ཙམ་དང་དེ་ཡང་ རང་རིག་ཏུ་ནན་གྱི ས་བཏགས་པ་ལ་དགོས་པ་ཅི་ཞིག་ཡོད་དེ། ནམ་མཁའ་མཐའ་མེད་པར་གོ་ཡང་ནམ་མཁའ་ལ་ཞེན་ པས་ཚད་འཇལ་བ་ལ་དགོས་པ་མེད་པ་བཞིན་ནོ། ། འདི་རྣམས་སུ་གསེར་གླི ང་པས་གཙོ་བོའི་དོན་སོ་དྲུག་དང༌། བཅུ་གཅིག་དུ་བསྡུས་པ་གཉི་གར་དུ། དེ་ལྟར་དེ་དག་ཐམས་ཅད་ཀྱང༌། ། ཐུབ་པས་ཤེས་རབ་དོན་དུ་གསུངས། ། དེ་བས་མྱ་ངན་འདས་པ་དང༌། ། བདེ་བ་འདོད་པས་ཤེས་རབ་སྐྱེད། ། དོན་དམ་དང་ནི་ཀུན་རྫོབ་སྟེ། ། དེ་ནི་བདེན་པ་གཉིས་སུ་འདོད། ། དོན་དམ་བློ་ཡི་སྤྱོད་ཡུལ་མིན། ། བློ་དང་སྒྲ་ནི་ཀུན་རྫོབ་ཡིན། ། དེ་ལ་འཇིག་རྟེན་རྣམ་གཉིས་མཐོང༌། ། རྣལ་འབྱོར་པ་དང་དེ་བཞིན་ཕལ། ། དེ་ལ་རྣལ་འབྱོར་འཇིག་རྟེན་ག ྱི ས། ། འཇིག་རྟེན་ཕལ་པ་སུན་ཡང་འབྱིན། ། གོང་མ་གོང་མའི་ཁྱད་པར་ག ྱི ས། ། རྣལ་འབྱོར་པ་ཡང་སུན་འབྱིན་ཏོ། ། ཞེས་ཚིགས་བཅད་ཕྱེད་དང་བཞི་པོ་འདིར་ཤེར་ལེ་ཐམས་ཅད་བསྡུས་ཏེ་བསྟན་ཏོ། །དཀའ་འགྲེལ་ཆེན་མོ་ལས་ནི། དེ་ ལྟར་ན་རང་བཞིན་མེད་པ་ཉིད་དངོས་པོ་རྣམས་ཀ ྱི་གཉུག་མ་ཡིན་ཏེ། དོན་དམ་པའི་རང་བཞིན་གྱིས་གནས་པ་ཡིན་ནོ། །དེ་ཉིད་ལ་སྐྱེས་བུའི་དགོས་པའི་མཆོག་དང་ཁྱད་པར་དུ་འཕགས་པར་བརྗོད་དོ། །འདི་ལ་ཡང་མངོན་པར་ཞེན་པར་

མི་བྱའོ། །གཞན་དུ་ན་དངོས་པོ་ལ་མངོན་པར་ཞེན་པ་དང་སྟོང་པ་ཉིད་ལ་མངོན་པར་ཞེན་པ་ལ་ཁྱད་པར་ཅུང་ཟད་ཀྱང་ ཡོད་པ་མ་ཡིན་ཏེ། གཉི་ག་ཡང་བཏགས་པའི་བདག་ཉིད་ཀྱི་སྒྲིབ་པའི་ཕྱི ར་རོ། །མེད་པར་བཏགས་པའི་རང་བཞིན་གྱི་ རང་གི་ངོ་བོ་ཅུང་ཟད་ཀྱང་ཡོད་པ་མ་ཡིན་ལ། དངོས་པོ་ལོག་པ་ཡང་དངོས་པོ་མེད་པ་མ་ཡིན་ཏེ། ལོག་པ་རང་བཞིན་ མེད་པ་ཡིན་པའི་ཕྱི ར་རོ་ཞེས་དང༌། དེའི་ཕྱི ར་དངོས་པོ་ལོག་པའི་ངོ་བོ་དངོས་མེད་ཅེས་བྱ་བ་ཅུང་ཟད་ཀྱང་ཡོད་པ་མ་ ཡིན་ནོ། །དངོས་པོ་དང༌། དངོས་པོ་མེད་པ་དག་བརྗོད་པའི་རིམ་པས་མེད་པར་བསྟན་པ་ཡིན་ཏེ། དེ་གཉིས་འདྲེས་པའི་ བདག་ཉིད་དམ་གཉི་ག་བཀག་པའི་རང་བཞིན་ཉིད་ནི་ཡོད་པ་མ་ཡིན་ཏེ། དངོས་པོའི་རྣམ་པར་རྟོག་པ་ཉིད་རྣམ་པར་ རྟོག་པ་མཐའ་དག་གི་རྒྱུ་ཡིན་པའི་ཕྱིར། དེ་བཀག་པས་འདི་རྣམ་པ་ཐམས་ཅད་ཉིད་དགག་པ་གཅིག་གིས་བསལ་བ་ ཡིན་ནོ། །དེའི་ཕྱི ར་ཡོད་པ་དང༌། ཡོད་པ་མ་ཡིན་པ་དང༌། ཡོད་མེད་གཉི་ག་དང༌། གཉི་གའི་བདག་ཉིད་ཀྱང་མ་ཡིན་པ་ ལ་ཅུང་ཟད་ཀྱང་མངོན་པར་ཞེན་པའི་ཡུལ་དུ་བརྟག་པར་མི་བྱའོ། །ཇི་སྐད་དུ། ཤེར་ཕྱི ན་ལས། ཚེ་དང་ལྡན་པ་ཤཱ་རིའི་ བུ་འདི་ལ་བྱང་ཆུབ་སེམས་དཔའི་ཐེག་པ་བའི་རིགས་ཀྱི་བུའམ་རིགས་ཀྱི ་བུ་མོ་ཐབས་མི་མཁས་པས་གཟུགས་སྟོང་ པའོ། །ཞེས་ཡང་དག་པར་ཤེས་པ་ནི་ཞེན་པའོ། །སོགས་ཆོས་ག ྱི ་བར་དུ་སྦྱར་བ་དང༌། ཀུན་རྟོག་ཐམས་ཅད་སྤང་བའི་ཕྱི ར། ། སྟོང་ཉིད་བདུད་རྩི་སྟོན་མཛད་ལ། ། གང་ཞིག་དེ་ལ་ཞེན་གྱུར་ན། ། དེ་ཉིད་ཁྱོད་ཀྱིས་ཤིན་ཏུ་དམད། །ཅེས་དང༌། ཡོད་མིན་མེད་མིན་ཡོད་མེད་མིན། །སོགས་ཀྱང་དྲངས་ཏེ་ཤེས་རབ་ཀྱི་རང་བཞིན་གཏན་ལ་ཕབ་བོ། །བདེན་གཉིས་ རྣམ་འཇོག་ལ་ནི། འདི་སྐད་དུ། དེ་ལ་ཀུན་རྫོབ་ཀ ྱི་བདེན་པ་ནི་འཇིག་རྟེན་པའི་ཕྱིན་ཅི་མ་ལོག་པའི་ངོ་བོ་ཡིན་ལ། དོན་ དམ་པའི་བདེན་པ་ལ་ཡང་བདེན་པ་ནི་བསླུ་བར་མི་བྱེད་པ་ཡིན་ནོ། །དེ་ཁོ་ན་ཉིད་ནི་འཕགས་པ་རྣམས་ཀྱི འོ་ཞེས་པ་ ནི་ཁྱད་པར་རོ། །ཞེས་དང༌། དངོས་པོ་འདི་ཐམས་ཅད་རང་བཞིན་གཉིས་འཛིན་པས་ཡང་དག་པར་སྐྱེ་བར་འགྱུར་ཏེ། ཀུན་རྫོབ་དང་དོན་དམ་པའོ། །དེ་ལ་གཅིག་ནི་མ་རིག་པའི་རབ་རིབ་ཀྱི ས་བསྒྲིབས་པའི་མིག་ཅན་ཡང་དག་པ་མ་ཡིན་ པའི་བདག་ཉིད་མཐོང་བ་སོ་སོའི་སྐྱེ་བོ་རྣམས་ཀ ྱི ་ཡུལ་བརྫུན་པ་མཐོང་བ་ཉིད་ན་ཡང་དག་པར་ཞེན་ཏོ། ། གཞན་ནི་རྣམ་པར་འབྱེད་པའི་མིག་སྨན་ག ྱི་ཐུར་མས་མ་རིག་པའི་ལིང་ཏོག་བསལ་བས་ཡང་དག་པའི་ཤེས་ པའི་མིག་ཅན་དེ་ཁོ་ན་ཉིད་རིག་པའི་འཕགས་པ་རྣམས་ཀྱི་ཡང་དག་པའི་ཤེས་པའི་ཡུལ་དུ་གྱུར་པས་རང་བཞིན་རྣམ་ པར་བཞག་པ་ཡིན་ནོ། །ཞེས་བྱིས་པའི་མཐོང་བ་ཀུན་རྫོབ་དང༌། འཕགས་པའི་གཟིགས་པ་དོན་དམ་དུ་བཤད་ཅིང༌། དེ་ལྟར་གྱུར་ན་ཡང་ཀུན་རྫོབ་ནི་མ་རིག་པས་ཉེ་བར་བསྟན་པ་ཡང་དག་པ་མ་ཡིན་པ་སྒྲོ་བཏགས་པའི་རང་བཞིན་ཡིན་ པའི་ཕྱི ར། རྣམ་པར་དཔྱད་པ་ལས་ལན་བརྒྱ་ཕྲག་ཏུ་ཉམས་པར་གྱུར་ན་འདི་ཇི་ལྟར་བདེན་པ་ཡིན་ཞེ་ན། བདེན་མོད

ཀ ྱི ་འོན་ཀྱང་འཇིག་རྟེན་པའི་ཞེན་པ་ལ་ཀུན་རྫོབ་ཀ ྱི་བདེན་པ་ཞེས་བརྗོད་ཅིང་འཇིག་རྟེན་པ་ཉིད་ཀུན་རྫོབ་ཀ ྱི་བདེན་པ་ ཞེས་འདོད་པ་དེའི་རྗེས་སུ་འབྲངས་ནས་བཅོམ་ལྡན་འདས་ཀ ྱི ས་དོན་དེ་ཉིད་བཏང་སྙོམས་སུ་བཞག་པས་ཀུན་རྫོབ་ཀ ྱི་ བདེན་པ་ཞེས་གསུངས་ཏེ། དེའི་ཕྱི ར་སློབ་དཔོན་ག ྱིས་འཇིག་རྟེན་ཀུན་རྫོབ་བདེན་པ་དང་ཞེས་ཁྱད་པར་དང་བཅས་ ནས་གསུངས་སོ། །དངོས་པོ་ལ་ནི་དོན་དམ་པའི་བདེན་པ་གཅིག་པུ་ཁོ་ན་ཡིན་ཏེ། དེ་བས་ན་ཅུང་ཟད་ཉམས་པ་མེད་ དོ། །མདོ་ལས། དགེ་སློང་དག་འདི་ནི་གཅིག་པུ་སྟེ། དོན་དམ་པའི་བདེན་པ་འདི་ལྟ་སྟེ། མི་སླུ་བ་མྱ་ངན་ལས་འདས་པའི་ ཆོས་ཡིན་ལ། འདུས་བྱས་ཐམས་ཅད་ནི་བརྫུན་པ་སླུ་བའི་ཆོས་སོ་ཞེས་དྲངས་ཏེ་ཡང་དག་པར་དོན་དམ་བདེན་གཅིག་ ཏུ་བསྟན་ཏོ། ། བློའི་ཡུལ་མིན་ཚུལ་ཡང༌། ཇི་སྐད་དུ། བློ་ནི་ཤེས་པ་ཐམས་ཅད་ཡིན་ཏེ། ཤེས་པ་ཐམས་ཅད་ཀྱི ་ཡུལ་ལས་ འདས་པའི་ཕྱིར། སྤྱོད་ཡུལ་མ་ཡིན་པ་སྟེ། བློ་དེ་ཐམས་ཅད་ཀྱི་རྣམ་པ་གང་གིས་ཀྱང་ཡུལ་དུ་བྱ་བར་མི་ནུས་པ་ཡིན་ ནོ། །ཞེས་པའི་ཐ་ཚིག་སྟེ་ཇི་ལྟར་དེའི་རང་བཞིན་བསྟན་པར་ནུས། འདི་ལྟར་ཡང་སྤྲོས་པ་ཐམས་ཅད་ལས་རྣམ་པར་ གྲོལ་བའི་རང་བཞིན་དེ་བཞིན་ཉིད་དོན་དམ་པའི་བདེན་པ་དེ་ཁོ་ན་ཉིད་ཡིན་པ་དེའི་ཕྱིར་ཅི་ལྟར་ཡང་རྣམ་པར་རྟོག་ པས་མཐོང་བ་མ་ཡིན་ཏེ་ཁྱད་པར་ཐམས་ཅད་དང་བྲལ་བའི་ཕྱི ར་རོ། །ཞེས་གཙོ་བོར་རྟོག་ཡུལ་མ་ཡིན་པ་ལ་བཤད་ ཅིང༌། ཡང་གྲགས་པས་ཡིན་གྱི་ཚད་མས་མིན་སོགས་ལ་རབ་རིབ་ཅན་གྱི ་མཐོང་བའི་ངོར་དགག་པ་ལྷུར་བྱེད་པ་ཉིད་ ཀ ྱིས་ཚིག་འདི་སྨྲས་པ་ཡིན་ཏེ། དེ་སྐད་སྨྲས་པ་ན་ཡང་བཀག་པའམ་བསྒྲུབ་པ་བྱས་པ་ནི་ཡོད་པ་མ་ཡིན་ནོ། ། དེ་ལྟར་དོན་དམ་པ་བརྗོད་པར་བྱ་བ་མ་ཡིན་ཡང་དོན་དམ་པའི་དེ་ཁོ་ན་ཉིད་གཟིགས་པའི་སྒོ་ནས་ཉེ་བར་བརྟག་ པ་གཟུང་སྟེ་ཀུན་རྫོབ་བསྟན་པ་ཡིན་ལ། ཀུན་རྫོབ་ཀ ྱི ་ཐ་སྙད་མ་ལུས་པ་སྤངས་པ་དེས་དངོས་པོའི་རང་བཞིན་སྨྲ་བར་ ནུས་པ་མ་ཡིན་ཏེ། ཇི་སྐད་དུ། ཡི་གེ་མེད་པའི་ཆོས་རྣམས་ལ། ། ཉན་པ་པོ་གང་སྟོན་པ་གང༌། ། ཆོས་གང་ཉན་ཞིང་སྟོན་བྱེད་པ། ། སྒྲོ་བཏགས་པས་ན་ཡི་གེ་མེད། །ཅེས་སོ། ། དེ་ལྟ་བས་ན་ཐ་སྙད་པའི་བདེན་པ་གཉིས་ལ་བསྟེན་ནས་དོན་དམ་པ་སྟོན་པ་ཡིན་ཏེ། དོན་དམ་པ་བསྟན་པ་རྟོགས་པས་ ཀྱང་དོན་དམ་པ་མངོན་དུ་བྱེད་པ་ཡིན་ཏེ། དེ་ཉིད་དེའི་ཐབས་ཡིན་པའི་ཕྱི ར་རོ། །ཞེས་སོགས་དང༌། ལྷའི་བུ། གལ་ཏེ་ དོན་དམ་པར་དོན་དམ་པའི་བདེན་པ་ལུས་དང་ངག་དང་ཡིད་ཀྱི་སྤྱོད་ཡུལ་དུ་གྱུར་ན་ཞེས་སོགས་བདེན་གཉིས་ལ་ འཇུག་པའི་མདོ་དྲངས་ཤིང༌། དེ་ཉིད་ཀྱི ་ཕ ྱི ར་རྣམ་པར་རྟོག་པ་རྣམས་ཀ ྱི་ཡུལ་མ་ཡིན་ཏེ། གང་དངོས་པོ་དང་དངོས་པོ་

མེད་པ་དང༌། རང་དང་གཞན་གྱི ་དངོས་པོ་དང༌། བདེན་པ་དང་བདེན་པ་མ་ཡིན་པ་དང༌། རྟག་པ་དང་ཆད་པ་དང༌། རྟག་ པ་དང་མི་རྟག་་པ་དང༌། བདེ་བ་དང་སྡུག་བསྔལ་བ་དང། ་གཙང་བ་དང་མི་གཙང་བ་དང༌། བདག་དང་བདག་མེད་པ་ དང༌། སྟོང་པ་དང་སྟོང་པ་མ་ཡིན་པ་དང༌། གཅིག་དང་དུ་མ་དང༌། སྐྱེ་བ་དང་འགག་པ་ལ་སོགས་པའི་ཁྱད་པར་རྣམས་ དེ་ཁོ་ན་ཉིད་ཀྱི ས་ས ྲིད་པ་མ་ཡིན་ཏེ། འདི་རྣམས་ནི་ཀུན་རྫོབ་ཀ ྱི ་ཆོས་ཡིན་པའི་ཕྱི ར་རོ། །ཞེས་རྒྱས་པར་བཀྲལ་ཏེ། འདི་དག་ནི་ཕྱག་བྱ་བའི་གནས་སུ་མཐོང་ངོ༌། །བྱི་བའི་དུག་སོགས་ལ་འགྲེལ་ཆེན་དུ། བྱི་བའི་དུག་ནི་སྐད་ཅིག་གིས་ ལུས་ལ་ཕོག་ནས་ཕ ྱིས་འབྲུག་སྒྲའི་རྐྱེན་ག ྱི ས་ལྡང་བ་ལྟར་རོ། ། དེའི་ཕྱིར་རང་རིག་པའི་ཤེས་པ་ཅུང་ཟད་ཀྱང་རིག་པ་མ་ཡིན་ཏེ། རྟོགས་བྱ་རྟོགས་བྱེད་རྣམ་པའི་སེམས། ། དེ་བཞིན་གཤེགས་པས་གཟིགས་པ་མེད། ། གང་དུ་རྟོགས་དང་རྟོགས་བྱེད་པ། ། དེ་ལ་བྱང་ཆུབ་སེམས་ཡོད་མིན། ། ཞེས་སོ། །དེ་ལྟར་རྣམ་པར་རྟོག་པ་ཐམས་ཅད་ནུབ་པའི་ཕྱི ར། སྒྲིབ་པ་མཐའ་དག་ལས་གྲོལ་བ་སྐྱེའོ་ཞེས་བྱུང་ངོ༌། །བི་ བྷཱུ་ཏིས། དོན་དམ་པ་ནི་རྣམ་པ་ཐམས་ཅད་མཁྱེན་པའི་ཡེ་ཤེས་ཀྱིའང་སྤྱོད་ཡུལ་མིན་ཏེ། རང་བཞིན་དང་བློ་བུར་ག ྱི་ དྲི་མས་དག་པ་དོན་དམ་པ་ལ་དམིགས་པའི་རྡོ་རྗེ་ལྟ་བུའི་ཏིང་ངེ་འཛིན་ནི་སངས་རྒྱས་ཡིན་ལ། དེ་ལ་རྣམ་པའི་ཤས་ ཀྱང་མེད་དོ། །ཞེས་སྣང་མོད་ཀྱང་རྡོ་རྗེ་ལྟ་བུའི་ཏིང་ངེ་འཛིན་སངས་རྒྱས་མ་ཡིན་ཏེ། འདིས་ས་བཅུ་པའི་རྒྱུད་ཀྱི་སྒྲིབ་ པ་བཅོམ་པ་ཕ ྱི ན་སངས་རྒྱས་སུ་འཇོག་པའི་ཕྱི ར། ཆོས་ཐམས་ཅད་སངས་རྒྱས་ཀ ྱི ་ངོ་བོར་འཇོག་པའི་གནས་སྐབས་ ཀྱང་འདི་མ་ཡིན་ནོ། ། ཡང་ཇི་ལྟར་སྤྲུལ་པའི་གླང་པོ་ལ་སོགས་པའི་ཚུལ་ཁོ་ན་སྐྱེ་བོས་མཐོང་ལ། སྤྲུལ་མཁན་ག ྱིས་ཤིང་ལ་སོགས་པ་ ཉིད་དུའོ། །ཞེས་པའང་མི་ལེགས་ཏེ། སྤྲུལ་མཁན་ག ྱིས་ཤིང་དུ་མཐོང་ན། ། ཇི་ལྟར་སྒྱུ་མའི་བུད་མེད་ལ། ། དེ་བྱེད་ཉིད་ཀྱང་ཆགས་སྐྱེ་འགྱུར། ། ཞེས་པའི་རྩོད་ལན་དོན་མེད་དུ་འགྱུར་བའི་ཕྱིར། ཡང་སྒྱུ་མའི་མི་བསད་པ་ལ་སྲོག་བཅོད་པའི་དངོས་གཞི་མི་འབྱུང་ སྟེ་སྲོག་མེད་པའི་ཕྱི ར། རྡེག་པས་སྦྱོར་བའི་སྡིག་པ་ནི་འབྱུང་བའང་ཡོད་དོ་ཞེས་པའང་མི་མཛེས་ཏེ། བསད་པས་སྡི ག་ 

པར་མི་འགྱུར་ལ་བརྡེགས་པས་ས ྡི ག་པར་འགྱུར་བ་བཞད་གད་ཀ ྱི་གནས་ཡིན་པའི་ཕྱི ར། རྡེག་འདོད་ལས་སོ་ཞེ་ན། འོ་ ན་གསོད་འདོད་ཀ ྱི ས་ས ྡིག་པ་ཅིས་མི་སྐྱེད། དེས་ན་སྒྱུ་མ་ལ་སྒྱུ་མར་ཤེས་པས་བསད་ན་གསོད་འདོད་ཀ ྱི ་ཀུན་སློང་མཚན་ཉིད་པ་མེད་པས་སྡིག་པར་མི་ འགྱུར་བ་ཡིན་ལ། རང་རྒྱུད་པར་ཞེན་ནས་བརྡེགས་སམ་བསད་ན་སུ་ལ་ཡང་བརྡེགས་པ་དང་བསད་པ་གང་ཡང་ མེད་མོད་ཀྱང་གསོད་སེམས་དང༌། རྡེག་སེམས་ཀྱིས་ཞེ་སྡང་ལས་གྱུར་པའི་སྡི ག་པ་སྐྱེད་དེ་རྨི ་ལམ་དུ་བསད་པ་ལ་ སད་ནས་ཡི་རང་བར་བྱེད་ན་ས ྡི ག་པ་སྐྱེད་པར་གསུངས་པ་དང་མཚུངས་པའི་ཕྱིར། དེས་ན། སྒྱུ་མའི་སྐྱེས་བུ་བསད་ སོགས་ལ། །ཞེས་པ་ནི་སྒྱུ་མར་ཤེས་པ་ལ་དགོངས་པ་ཡིན་ནོ། །དྲན་འགྱུར་སོགས་ལ། བྱི་བ་ནི་འདིར་བབ་ལ་བྱུག་པ་ སྟེ་དེའི་དུག་དེས་རྨུགས་པའི་རྨས་ལུས་ལ་སྔར་བཀྲམ་པ་ཕ ྱི ས་འབྲུག་སྒྲ་གྲག་པའི་དུས་ན་ལྡང་བར་འགྱུར་ཏེ། ཇི་ལྟར་ རྨུགས་པའི་དུས་སུ་དུག་མ་ལངས་ཀྱང་དུས་གཞན་དུ་ལྡང་བ་ལྟར་ཡུལ་མྱོང་བའི་དུས་སུ་རྣམ་ཤེས་མ་མྱོང་ཡང་དུས་ གཞན་དུ་དྲན་ཏེ་ཞེས་དང༌། ཇི་ལྟར་མཐོང་ཐོས་སོགས་ལ། མཐོང་ཐོས་དོན་དམ་པར་མེད་པར་འགྱུར་ཟེར་རམ། ཀུན་རྫོབ་ཏུ་མེད་པར་ འགྱུར་ཟེར་ཞེས་དྲིའོ། །དང་པོ་ལྟར་ན་འདོད་པ་སྟེ་ཀུན་རྫོབ་པ་ཀུན་དེ་ལ་མེད་པའི་ཕྱི ར་རོ། །ཕ ྱི ་མ་ལྟར་ན་མ་གྲུབ་སྟེ། མཐོང་ཐོས་ཤེས་པ་དགག་པ་མ་ཡིན་གྱི ས་མ་དཔྱད་པར་ཞོག་ཅིག་དོན་དམ་པར་ནི་མ་ཡིན་ཏེ། མཐོང་དང་ཐོས་སོགས་ཐུབ་པ་ཡིས། ། བདེན་དང་བརྫུན་པར་མ་གསུངས་སོ། ། ཕྱོགས་ལ་ལྡོག་ཕྱོགས་ཡོད་པའི་ཕྱི ར། ། དེ་གཉིས་དོན་ལ་མེད་པའོ། ། ཞེས་དྲངས་སོ། །སེམས་ལས་སྒྱུ་མ་སོགས་ལ་སེམས་ལས་སྒྱུ་མ་གཞན་ནམ། གཞན་མ་ཡིན་པའམ། གཉི་གའམ། གཉི་ག་མ་ཡིན་པ་སྟེ་མུ་བཞི་གང་ཡིན་ཞེས་དྲིས་ནས། སེམས་ལས་གཞན་མ་ཡིན་ཏེ་སེམས་ཙམ་དུ་གྲུབ་པར་འདོད་ པའི་ཕྱིར། གཞན་ཡིན་ན་སེམས་ལས་མ་གཏོགས་པའི་ཆོས་མེད་པར་འདོད་པའི་ཕྱིར་སྒྱུ་མ་དེ་མེད་པར་འགྱུར་རོ། །གཉི་ག་མ་ཡིན་ཏེ་འགལ་བ་འདུ་བས་སོ། །གཉི་ག་མ་ཡིན་པའོ་ཞེ་ན། གཞན་ཡིན་མིན་གཉིས་གཅིག་མ་ཞུགས་ན་ གཅིག་མི་ལྡོག་པས་མུ་བཞི་པ་འདི་ཡིན་པ་མི་སྲི ད་དོ་ཞེས་དང༌། གལ་ཏེ་འཁོར་བ་སོགས་ལ། འཁོར་བ་སེམས་ཡིན་ ན་སེམས་རང་བཞིན་གྱི ས་འོད་གསལ་བ་ཡིན་པས་རྣམ་བྱང་དུ་ཐལ་ཞིང༌། སེམས་མིན་ན་སེམས་མིན་པའི་དངོས་པོ་ ཁས་བླངས་པས་རང་གི་གྲུབ་མཐའ་ཞིག་ལ། འཁོར་བ་དངོས་མེད་ཡིན་ན་དོན་བྱེད་མི་ནུས་པར་འགྱུར་བ་དང༌། ཡང་ ན་རང་བཞིན་མེད་པས་དབུ་མ་པའི་གྲུབ་པ་ལ་ཞུགས་པར་འགྱུར་རོ་ཞེས་དང༌། སེམས་གཅིག་པུ་དོན་དམ་པར་སྨྲ་ན་ དེ་གཟུང་འཛིན་དང་བྲལ་བར་འདོད་དགོས་ཤིང་དེ་ལྟ་ན་སེམས་ཅན་ཐམས་ཅད་སངས་རྒྱས་སུ་ཐལ་ལོ། །ཞེས་བཀྲལ་

ཏོ། ། དཀའ་འགྲེལ་ཆུང་ངུ་ལས་ནི། བློའི་སྤྱོད་ཡུལ་མ་ཡིན་པ་ནི་མཚན་ཉིད་ཐམས་ཅད་དང་བྲལ་བ་ལ་བརྗོད་དེ། མཚན་ཉིད་འགའ་ཞིག་ཡོད་ན་ཐམས་ཅད་མཁྱེན་པའི་བློའི་སྤྱོད་ཡུལ་ཡིན་པས་ཁྱབ་པའི་ཕྱིར་ཏེ། ཡོད་མེད་དངོས་པོ་མཁྱེན་པ་པོ། ། ཀུན་མཁྱེན་པས་ཀྱང་གང་མ་གཟིགས། ། དེ་ཡི་དངོས་པོ་ཇི་འདྲ་ཞིག ། ཤིན་ཏུ་ཞི་བའི་ལྟ་བས་དཔྱོད། །ཅེས་སོ། ། དེས་ན་དོན་དམ་པའི་མཚན་ཉིད་ནི་ངོ་བོ་ཉིད་ཐམས་ཅད་དང་བྲལ་བ་ཡིན་ཏེ། མཚན་ཉིད་མེད་པ་ཉིད་དུ་བརྗོད་པའི་ ཕ ྱིར། དཔེར་ན། ཆོས་དང་བྲལ་བ་ཉིད་དེའི་ཆོས་མ་ཡིན་ནམ་ཞེས་པ་ལྟ་བུའོ་ཞེས་དང༌། བློའི་ཡུལ་ཐམས་ཅད་ནི་ཀུན་ རྫོབ་ཀ ྱི་བདེན་པའི་མཚན་ཉིད་དུ་བརྗོད་པར་ལྟའོ་ཞེས་དང༌། རྣལ་འབྱོར་པ་ནི་རྒྱུན་ཞུགས་སོགས་ནས་རང་རྒྱལ་དང་ ས་བཅུའི་བྱང་སེམས་དང་སངས་རྒྱས་སོ། །ཕལ་པ་ནི་སེར་སྐྱ་པ་དང་རྐང་མིག་པ་ལ་སོགས་པའོ་ཞེས་དང༌། སྐད་ ཅིག་མ་དང་བདག་མེད་ལ་སོགས་པ་དོན་དམ་དུ་གསུངས་པ་དང་འགལ་ལོ་ཞེ་ན། འཇིག་རྟེན་གཞུག་པའི་དོན་དུ་ནི་ ཞེས་དང༌། རྣལ་འབྱོར་པ་ཞེས་བྱ་བ་དེ་ཁོ་ན་མཐོང་བ་ལ་འདོད་པ་མ་ཡིན་ནམ་དེས་མཐོང་པའི་སྐད་ཅིག་མ་སོགས་ ཀུན་རྫོབ་ཇི་ལྟར་ཡིན་ཏེ་དེ་ཁོ་ན་མ་མཐོང་བར་ཐལ་ལོ་ཞེ་ན། འཇིག་རྟེན་ལ་བལྟོས་དེ་ཉིད་མཐོང་སྟེ་ཐ་མལ་པ་ལས་ ལྷག་པ་ལ་རྣལ་འབྱོར་པའི་གྲངས་སུ་འགྲོའ་ཞེས་དང༌། སངས་རྒྱས་ ོ ཀྱང་འཁོར་ས ྲིད་པར་ཐལ་ཏེ། རང་བཞིན་གྱི ས་ དག་པ་དང་གློ་བུར་ག ྱི་སྒྲིབ་པ་ཡོད་པ་མི་འགལ་བའི་ཕྱིར་ཏེ། མ་དག་པའི་གནས་སྐབས་བཞིན་ནོ་ཞེ་ན། རང་བཞིན་ ག ྱིས་དག་པར་སངས་རྒྱས་དང་སེམས་ཅན་ཁྱད་མེད་ཀྱང་ཀུན་རྫོབ་ཏུ་འཁོར་བའི་རྒྱུ་ཡོད་མེད་ཀྱི་ཁྱད་པར་ལས་སོ་ ཞེས་དང༌། བྱི་དུག་ལུས་ལ་ཞུགས་པ་ལྟ་མ་ཚོར་ཡང་དེའི་འབྲས་བུ་མཐོང་བ་ལས་བྱི་དུག་ཞུགས་སོ་ཞེས་དྲན་པ་ལྟར་ ཤེས་པ་ཉིད་མ་མྱོང་ཡང་དེ་དང་འབྲེལ་བའི་ཡུལ་མཐོང་བས་བདག་ལ་ཤེས་པ་སྐྱེས་སོ་ཞེས་དྲན་པར་འགྱུར་རོ་ཞེས་ དང༌། ཐག་རིང་གི་སྐྱེ་བོའི་སེམས་ཤེས་ན་ཉེ་བར་རང་གི་སེམས་ཅིས་མི་རིག་སྟེ། ཐག་རིང་གི་ཁབ་མཐོང་ན་ཉེ་བའི་ བུམ་པ་ཅིས་མི་མཐོང་ཞེ་ན། མིག་སྨན་བྱུགས་པས་གཏེར་གྱི ་བུམ་པ་མཐོང་ན་མིག་སྨན་ཉིད་ཅིས་མི་མཐོང་ཞེས་དང༌། རི་བོང་གི་རྭ་བུམ་པ་ལ་བརྟེན་ནས་འབིགས་པ་སྒྲུབ་མི་ནུས་པ་བཞིན་ནོ་ཞེས་དང༌། འཁོར་བ་ཀུན་རྫོབ་ཀ ྱི་ཟླ་དང་བྲལ་ བས་མྱང་འདས་དོན་དམ་གཅིག་པུར་འགྱུར་ལ། དེ་ལྟ་ན་འབད་མེད་དུ་ཐར་པ་འཐོབ་པར་ཐལ་ལོ། །དེ་ལྟར་འགྱུར་ན་ རང་རིག་འཁོར་བའི་རྟེན་དུ་ཁས་བླངས་ཀྱང་འཁོར་བ་བྱེད་མ་ནུས་པས་རང་རིག་དོན་དམ་ཁས་བླངས་པ་དགོས་མེད་ དུ་འགྱུར་རོ་ཞེས་བཀྲལ་ཏོ། །ཤེར་ལེའི་དཀའ་འགྲེལ་ཆུང་ངུར། བྱི་བའི་དུག་གང་དུས་གཅིག་གི་ཚེ་ཞུགས་ཀྱང་དུས་

གཞན་དུ་ནུས་པ་སད་པ་དེ་ལ་རང་རིག་པ་ནི་ཅུང་ཟད་ཀྱང་ཡོད་པ་མ་ཡིན་ནོ་ཞེས་བྱུང་ངོ༌། ། ལེགས་བཤད་བསྡུས་པ་ལས་ནི། རྟེན་ག ྱི ་སྒོ་ནས་ལུས་སེམས་ཀྱི་སྡུག་བསྔལ་གཉིས། ངོ་བོའི་སྒོ་ནས་སྡུག་ བསྔལ་ག ྱི ་སྡུག་བསྔལ་དང༌། འགྱུར་བ་དང༌། འདུ་བྱེད་ཀ ྱི་སྡུག་བསྔལ་ཏེ་གསུམ། དུས་ཀྱི ་སྒོ་ནས་མཐོང་ཆོས་དང༌། ཕ ྱི་ མ་དང༌། གཏན་ག ྱི ་སྡུག་བསྔལ་དང་གསུམ་སྟེ། སྤང་བྱ་སྡུག་བསྔལ་ངོས་བཟུང་ནས་ཚེ་འདིའི་ཉེར་འཚེ་དང་ངན་སོང་ ནི་ལས་འབྲས་ཤེས་པའི་ཤེས་རབ་ཀྱིས་སེལ་ལ། འདུ་བྱེད་ཀ ྱི་སྡུག་བསྔལ་ནི་དོན་དམ་རྟོགས་པའི་ཤེས་རབ་ཀྱི ས་ སྤོང་སྟེ། ཟག་བཅས་ཀ ྱི ་ལས་ཉོན་མོངས་ལས་སྐྱེ་ཞིང་དེ་དངོས་འཛིན་ལས་སྐྱེ་ལ། རང་བཞིན་མེད་པར་རྟོགས་པའི་ ཤེས་རབ་ཀྱིས་དེ་རྩ་བ་ནས་འཇོམས་པའི་ཕྱིར་ཏེ། རིགས་པ་དྲུག་ཅུ་པར། དངོས་པོར་ཁས་ལེན་ཡོད་ན་ནི། ། འདོད་ཆགས་ཞེ་སྡང་འབྱུང་བ་ཡི། ། ལྟ་བ་མི་བཟད་མ་རུངས་འཛིན། ། དེ་ལས་བྱུང་བའི་རྩོད་པར་འགྱུར། །ཞེས་དང༌། གང་ཡང་རུང་བའི་གནས་རྙེད་ནས། ། ཉོན་མོངས་སྦྲུལ་གདུག་གཡོན་ཅན་ག ྱི ས། ། ཟིན་པར་འགྱུར་རོ་གང་གི་སེམས། ། གནས་མེད་དེ་དག་ཟིན་མི་འགྱུར། ། ཞེས་དྲངས་ཤིང༌། སྦྱོར་བའི་དུས་སུ་གཅིག་དུ་བྲལ་ལ་སོགས་པའི་རིགས་པས་དཔྱད་ཅིང་སོ་སོར་རྟོག་པའི་ཤེས་ རབ་ཀ ྱི ས་སྟོང་ཉིད་དུ་ངེས་པར་བྱས་ཏེ་མཉམ་བཞག་གི་དུས་སུ་ཡུལ་འགའ་ཡང་མ་མཐོང་བའི་བློས་ཅིར་ཡང་མི་རྟོག་ པའི་བསམ་གཏན་སྒོམ་པ་སྟེ་ཞེས་དང༌། དེ་ལས་ལངས་ནས་སྣང་བ་རང་བཞིན་མེད་པ་ཉིད་དྲན་པས་རྨི ་ལམ་ལྟར་ ཤེས་པས་ཆོས་བརྒྱད་ལ་ཆགས་སྡང་མེད་པར་བྱའོ་ཞེས་དང༌། དོན་དམ་སྒོམ་བྱ་མ་ཡིན་པར་ཐལ། རང་བཞིན་མ་ གྲུབ་པའི་ཕྱིར་ཞེ་ན། དོན་དམ་དུ་འདོད་ལ་ཀུན་རྫོ་ཏུ་ཁྱབ་པ་མ་གྲུབ་བོ་ཞེས་དང༌། དོན་དམ་མེད་དགག་ཀྱང་དངོས་ འཛིན་གྱི་གཉེན་པོར་འགྱུར་ཞིང་མ་ཡིན་དགག་ཀྱང་སྤྲོས་པའི་གཉེན་པོ་བྱེད་པས་ན་བསྒོམ་བྱ་མ་ཡིན་པར་མི་འགལ་ བ་དང༌། ར ྨི ་ལམ་ག ྱི་བུ་ཤི་བ་ལོག་ཤེས་ཡིན་ཡང་བུ་ཡོད་འཛིན་སྒྲོ་འདོགས་ཀ ྱི་གཉེན་པོར་འགྱུར་བ་ལྟར་ཀུན་རྫོབ་ སྒྱུ་མ་ལྟ་བུ་ལོག་ཤེས་ཡིན་ཡང་སྤང་བྱ་འགའ་ཞིག་གི་གཉེན་པོར་འགྱུར་བས་སྒོམ་རིགས་པ་དང༌། འབྲས་བུ་གནས་ སྐབས་རང་གི་ཉོན་མོངས་སྤོང་ཞིང་སྙི ང་རྗེས་གཞན་དོན་དུ་རྣམ་དག་གི་འཁོར་བ་འཛིན་པ་དང༌། མཐར་ཐུག་རང་ བཞིན་མེད་པ་གོམས་པས་འཁྲུལ་པ་ཐམས་ཅད་ཟད་པའི་ཆོས་སྐུ་འཐོབ་ཅིང་སྙི ང་རྗེ་དང་སྨོན་ལམ་ག ྱི་དབང་གིས་

གཞན་དོན་དུ་གཟུགས་སྐུ་འཐོབ་པའོ་ཞེས་དང༌། དོན་དམ་རྣམ་བཅད་དུ་ཤེས་བྱ་ཡིན་ཡང་ཡོངས་གཅོད་དུ་ཤེས་བྱ་ མ་ཡིན་པའོ་ཞེས་དང༌། རྣལ་འབྱོར་པ་ཡང་བློ་ཁྱད་ཀ ྱིས། །ཞེས་པ་འདིར་བདག་མེད་གཉིས་དང༌། སྤྲོས་མེད་དང༌། མཚན་མེད་དེ་རྣལ་འབྱོར་ས་བཞི་འམ། བདག་མེད་དང༌། དངོས་མེད་དང༌། ཡིད་ལ་མི་བྱེད་པའི་རྣལ་འབྱོར་ཏེ་རྣལ་ འབྱོར་ས་གསུམ་མམ། ཡོད་མེད་ལ་དམིགས་པའི་རྣལ་འབྱོར་དང༌། དམིགས་པ་མེད་པའི་རྣལ་འབྱོར་ཏེ་རྣལ་འབྱོར་ ས་གཉིས་བསྟན་ཏོ་ཞེས་འཆད་དོ། ། གཉིས་པ་དེ་ཤེས་པ་ལམ་དུ་སྒྲུབ་པ་ལ་གསུམ། སྒྱུ་མར་མཐོང་བ་ལམ་དུ་སྒྲུབ་པ་དང༌། སྟོང་ཉིད་དུ་མཐོང་བ་ལམ་དུ་ སྒྲུབ་པ། དེ་གཉི་གའི་བྱེད་པ་བསྡུ་བའོ། །དང་པོ་སྒྱུ་མར་མཐོང་བ་ལམ་དུ་སྒྲུབ་པ་ལ་དྲུག རྩོད་པ་སྤང་བ། དངོས་ འཛིན་གྱི་གཉེན་པོ་སྟོང་ཉིད་དུ་བསྟན་པ། མཐར་འཛིན་དང་བྲལ་བས་རང་དོན་ཆོས་སྐུ་འཐོབ་པ། དེ་ལས་འབད་མེད་དུ་ གཟུགས་སྐུ་འབྱུང་ཚུལ། སྨོན་ལམ་ག ྱི་དབང་གིས་ཕྲིན་ལས་རྒྱུན་མི་འཆད་པའི་ཚུལ། སེམས་ལྡན་མིན་ཡང་མཆོད་ པས་བསོད་ནམས་འཐོབ་པའོ། །དང་པོ་རྩོད་པ་སྤང་བནི། སྒྱུ་མ་ལྟ་བུར་ཤེས་ན་ཡང༌། ། ཇི་ལྟར་ཉོན་མོངས་ལྡོག་འགྱུར་ཏེ།། གང་ཚེ་སྒྱུ་མའི་བུད་མེད་ལ། ། དེ་བྱེད་ཉིད་ཀྱང་ཆགས་སྐྱེ་འགྱུར།།  །། དེ་བྱེད་པ་ནི་ཤེས་བྱ་ལ། ། ཉོན་མོངས་བག་ཆགས་མ་སྤངས་པས། ། སྟོང་ཉིད་བག་ཆགས་ཉམ་ཆུང་ཉིད། ། དེས་ན་དེ་མཐོང་བ་ན་དེ།།  །། ཞེས་གསུང་ཏེ། རྣམ་རིག་པ་ན་རེ། དབུ་མ་པ་ཁྱོད་ཀྱི ས་ཆོས་ཐམས་ཅད་སྒྱུ་མ་ལྟ་བུར། ཤེས་ན་ཡང་ཇི་ལྟར་ཉོན་ མོངས་ལྡོག་འགྱུར་ཏེ། གང་ཚེ་སྒྱུ་མའི་བུད་མེད་ལ་དེ་བྱེད་པ་པོ་སྒྱུ་མ་མཁན་ཉིད་ཀྱང་ཆགས་པ་སྐྱེ་བར་འགྱུར་བའི་ ཕ ྱིར་ཞེ་ན། དེ་བྱེད་པ་པོ་སྒྱུ་མ་མཁན་ནི་སྒྱུ་མའི་སྔགས་བསྒྲུབས་པར་ཟད་ཀྱི་ཤེས་བྱ་ལ་ཉོན་མོངས་པ་མགོ་མ་མནན་ ཞིང་བག་ཆགས་མ་སྤངས་པ་དེས་ན་སྒྱུ་མའི་བུད་མེད་དེ་མཐོང་བ་ན་དེ་སྟོང་ཉིད་ཀྱི་བག་ཆགས་ཉམ་ཆུང་བའི་ཕྱི ར་ ཆགས་པ་སྐྱེ་བར་ཟད་དོ། །

གཉིས་པ་དངོས་འཛིན་གྱི་གཉེན་པོ་སྟོང་ཉིད་དུ་བསྟན་པ་ནི། སྟོང་ཉིད་བག་ཆགས་གོམས་པས་ན། ། དངོས་པོ་བག་ཆགས་སྤོང་འགྱུར་ཞིང༌། ། ཅི་ཡང་མེད་ཅེས་གོམས་པས་ནི། ། དེ་ཡང་ཕྱི ་ནས་སྤོང་བར་འགྱུར།།  །། གང་ཚེ་གང་ཞིག་མེད་དོ་ཞེས། ། བརྟག་བྱའི་དངོས་པོ་མི་དམིགས་པ། ། དེ་ཚེ་དངོས་མེད་རྟེན་འབྲེལ་བ། ། བློ་ཡི་མདུན་དུ་ཇི་ལྟར་གནས།།  །། ཞེས་གསུངས་ཏེ། དེ་ཡང་ཆོས་ཐམས་ཅད་ལ་སྒྱུ་མ་ལྟ་བུའི་འདུ་ཤེས་བསྒོམ་པར་བྱ་སྟེ། དེ་གོམས་པ་ན་སྒྱུ་མ་ཙམ་དུ་ ཡང་མི་དམིགས་པ་སྟོང་པའི་རྣམ་པར་མཐོང་བར་འགྱུར་ལ། སྟོང་ཉིད་དེའི་བག་ཆགས་གོམས་པས་ནི་གཅིག་ཐ་དད་ སོགས་སྣ་ཚོགས་པར་འཛིན་པའི་དངོས་པོའི་བག་ཆགས་སྤོང་བར་འགྱུར་ཏེ། ཆོས་ཐམས་ཅད་ལ་ཅི་ཡང་མེད་པར་ མཐོང་བར་འགྱུར་རོ། ། ཅི་ཡང་མེད་པ་འདི་ཉིད་དོན་དམ་ཡིན་ནམ་ཞེ་ན། འདི་ཡང་འདུ་ཤེས་ཀྱི་རྣམ་པ་གཉེན་པོའི་གོ་རིམ་དུ་ཟད་ཀྱི་ ཡང་དག་པ་ཉིད་ནི་མ་ཡིན་ཏེ། ཅི་ཡང་མེད་པ་ཉིད་དུ་ཡང་མི་གནས་པའི་ཕྱིར་ཏེ། ཀླུའི་ཞབས་ཀྱིས། འཇིག་རྟེན་ལས་འདས་པར་བསྟོད་པར། ཀུན་རྟོག་ཐམས་ཅད་སྤང་བའི་ཕྱི ར། ། སྟོང་ཉིད་བདུད་རྩི་སྟོན་མཛད་དེ། ། གང་ཞིག་དེ་ལ་ཞེན་གྱུར་པ། ། དེ་ཡང་ཁྱོད་ཀྱི ས་སྤངས་པ་ལགས། ། ཞེས་སོ། །འོན་ཡང་སྤྲོས་པ་འབའ་ཞིག་གིས་ཕུང་བའི་སེམས་ཅན་རྣམས་ཀྱི ་སྤྲོས་འཛིན་གྱི ་ནད་ཀ ྱི་གཉེན་པོར་ཅི་ཡང་ མེད་པར་མཐོང་བའི་བཀྲུ་སྨན་འདི་འཇུག་སྟེ། འདི་ནི་གང་ཡང་ཐོབ་པ་དང་མ་ཐོབ་པ་དང༌། བཅིངས་པ་དང་གྲོལ་བ་ དང༌། མཐོང་བ་དང་མ་མཐོང་བ་སོགས་ཅི་ཡང་མེད་དོ་ཞེས་སྤྲོས་པ་ཀུན་ཟད་ཀ ྱི ་རྣམ་པར་མཐོང་བ་འདི་ཉིད་གོང་ད

འདྲིས་ཤིང་གོམས་པས་ནི་ཅི་ཡང་མེད་པར་འཛིན་པའི་བློ་དེ་ཡང་ཕྱི ་ནས་སྤོང་བར་འགྱུར་ཏེ། གང་གི་ཚེ་ཆོས་ཐམས་ ཅད་སྒྱུ་མ་ལྟར་མཐོང་བས་བདེན་རྟོག་གི་དངོས་འཛིན་ལོག་ཅིང་གང་ཞིག་ཅི་ཡང་མེད་དོ་ཞེས་བརྟག་པར་བྱ་བའི་ དངོས་པོ་མེད་པ་ཉིད་ཀྱང་མི་དམིགས་པ་དེའི་ཚེ་ཆོས་ཐམས་ཅད་ཡོད་མེད་ལ་སོགས་པའི་དངོས་པོ་གང་དུ་ཡང་མེད་ པ་རྟེན་དང་བརྟེན་པ་ལ་སོགས་པའི་འདུ་ཤེས་ཀྱི ་རྒྱུ་བ་ཐམས་ཅད་དང་བྲལ་བ་ཡིན་ཡང༌། དངོས་མེད་རྟེན་བྲལ་ཙམ་ ག ྱི་བུད་ཤིང་གི་དངོས་པོ་དེ་ཡང་དེ་ཁོ་ན་ཉིད་ཀྱི་ཤེས་རབ་དྲི་མ་མེད་པ་དུས་མཐའི་མེ་ལྕེ་ལྟ་བུའི་བློ་ཡི་མདུན་ན་ཇི་ ལྟར་གནས་ལ། བུད་ཤིང་ཟད་པ་ན་མེ་ཡང་རང་ཞི་བ་ལྟར་ཤེས་རབ་དྲི་མ་མེད་པའི་བློ་དེ་ཉིད་ཀྱང་གཟོད་མ་ནས་མ་ སྐྱེས་མ་འགགས་པའི་ངོ་བོ་ཉིད་དུ་རྟག་ཏུ་ཞི་བ་ཡིན་པ་དེ་ཁོ་ནའི་དབྱིངས་སུ་དེ་ལྟར་ཞི་བ་ཡིན་ནོ། ། གསུམ་པ་མཐར་འཛིན་དང་བྲལ་བས་རང་དོན་ཆོས་སྐུ་འཐོབ་པ་ནི། གང་ཚེ་དངོས་དང་དངོས་མེད་དག ། བློ་ཡི་མདུན་ན་མི་གནས་པ། ། དེ་ཚེ་རྣམ་པ་གཞན་མེད་པ། ། དམིགས་པ་མེད་པར་རབ་ཏུ་ཞི།།  །། ཞེས་པ་དང༌། བཞི་པ་དེ་ལས་འབད་མེད་དུ་གཟུགས་སྐུ་འབྱུང་ཚུལ་ནི། ཡིད་བཞིན་ནོར་བུ་དཔག་བསམ་ཤིང༌། ། ཇི་ལྟར་རེ་བ་ཡོངས་སྐོང་བ། ། དེ་བཞིན་གདུལ་བྱར་སྨོན་ལམ་ག ྱི ། ། དབང་གིས་རྒྱལ་བའི་སྐུར་སྣང་ངོ༌།།  །།ཞེས་པ་དང༌། ལྔ་པ་སྨོན་ལམ་ག ྱི་དབང་གིས་ཕྲིན་ལས་རྒྱུན་མི་འཆད་པའི་ཚུལ་ནི། དཔེར་ན་ནམ་མཁའ་ལྡིང་གི་ནི། ། མཆོད་སྡོང་བསྒྲུབས་ནས་འདས་གྱུར་པ། ། དེ་འདས་ཡུན་རིང་ལོན་ཡང་དེས། ། དུས་ལ་སོགས་པ་ཞི་བྱེད་བཞིན།།  །།

བྱང་ཆུབ་སྤྱོད་དང་རྗེས་མཐུན་པར། ། རྒྱལ་བའི་མཆོད་སྡོང་བསྒྲུབས་པ་ཡང༌། ། བྱང་ཆུབ་སེམས་དཔའ་མྱ་ངན་ལས། ། འདས་ཀྱང་དོན་རྣམས་ཐམས་ཅད་མཛད།།།།ཅེས་པ་དང༌། དྲུག་པ་སེམས་ལྡན་མིན་ཡང་མཆོད་པས་བསོད་ནམས་འཐོབ་པ་ནི། སེམས་མེད་པ་ལ་མཆོད་བྱས་པས། ། ཇི་ལྟར་འབྲས་བུ་ལྡན་པར་འགྱུར། ། གང་ཕ ྱི ར་བཞུགས་པའམ་མྱ་ངན་འདས། ། མཚུངས་པ་ཁོ་ནར་བཤད་ཕྱི ར་རོ།།  །། ཀུན་རྫོབ་བམ་ནི་དེ་ཉིད་དུའང༌། ། རུང་སྟེ་དེ་འབྲས་ལུང་ལས་ཡིན། ། དཔེར་ན་བདེན་པའི་སངས་རྒྱས་ལ། ། ཇི་ལྟར་འབྲས་བུ་བཅས་པ་བཞིན།།  །། ཞེས་པས་བསྟན་ཏོ། ། དེ་ཡང་ཐོག་མར་དེ་བཞིན་གཤེགས་པའི་རང་བཞིན་ཅུང་ཟད་བཤད་པར་བྱ་བ་ནི། དེ་ལ་ཉན་ཐོས་སྡེ་པ་རྣམས། །ཟད་དང་མི་སྐྱེ་ཤེས་བྱང་ཆུབ། །མི་སློབ་ཕུང་པོ་ལྔ་འཁོར་བཅས། །རྫོགས་སངས་རྒྱས་ སུ་འཇོག་ཆོས་ཏེ། །དེ་ལྡན་གང་ཟག་སངས་རྒྱས་འདོད། །གྲངས་མེད་གསུམ་བསྐལ་ཚོགས་བསགས་པས། །སྦྱོར་ ལམ་སྟན་གཅིག་པ་ཐོབ་པའི། །བྱང་སེམས་སྲིད་ཐ་པ་དེ་ཡིས། །བྱང་ཆུབ་ཤིང་དྲུང་ལམ་ལྷག་མ། །སྐད་ཅིག་གིས་ འཐོབ་འཚང་རྒྱ་སྟེ། །མྱ་ངན་འདས་ན་མར་མེ་ནི། །འགགས་ལྟར་དེ་རྒྱུན་ཆད་པར་འདོད། །ཀུན་ཡང་ཚོགས་དང་ཆོས་ སྐུ་དང༌། །ཕ ྲི ན་ལས་ཀ ྱི ས་མཉམ་གཞན་ག ྱིས་མིན། ། ཐེག་པ་ཆེན་པོའི་སྡེ་སྣོད་དུ། །ཕུན་སུམ་ཚོགས་པའི་སྤངས་རྟོགས་ཀ ྱི ། །མཐར་ཐུག་བརྙེས་པ་རྫོགས་སངས་ རྒྱས། །ཆོས་ཀ ྱི་སྐུ་ཞེས་བྱ་བར་བརྗོད། །དབྱེ་ན་སྐུ་གཉིས་སྐུ་གསུམ་སོགས། །བགྲང་ཡས་རྣམ་དབྱེ་འཇུག་མོད་ཀྱང༌། །མཁའ་བཞིན་ངོ་བོ་དབྱེར་མི་ནུས། །གཅིག་དང་ཐ་དད་འདིར་མི་དམིགས། །འདི་ནི་སུས་ཀྱང་བསམ་མི་ཁྱབ། །ས

བཅུའི་བྱང་སེམས་མན་ཆད་ཀྱི། །ཤེས་པ་ཐམས་ཅད་གཅིག་བསྡོམས་ཀྱང༌། །འདི་ཡི་ཆ་ཡང་མི་དཔོགས་མོད། །འོན་ ཀྱང་འདི་ལ་དད་ཙམ་གྱི ། །ཕན་ཡོན་ཡང་ནི་ཚད་ཡོད་མིན། ། འདི་ལ་ཟབ་མོ་ལྟ་བརྒྱུད་ཀ ྱི། །མཁས་རྣམས་ཤེས་བྱའི་བུད་ཤིང་ཀུན། །ཡེ་ཤེས་མེ་ཡིས་རྣམ་བསྲེགས་ནས། །སྲེག་བྱེད་ཉིད་ཀྱང་ཞི་བ་ཡི། །ཆོས་དབྱིངས་ཐ་མི་དད་གྱུར་པ། །ཆོས་ཀ ྱི ་སྐུ་སྟེ་སྨོན་ལམ་དང༌། །ཐུགས་རྗེས་འབད་ མེད་གཞན་དོན་འབྱུང༌། །རྒྱ་ཆེན་སྤྱོད་གཞུང་མཁས་རྣམས་ནི། །ཚོགས་བརྒྱད་གནས་ཡོངས་གྱུར་པ་ཡིས། །སྐུ་ གསུམ་ཡེ་ཤེས་བཞི་བརྙེས་ཏེ། །ཆོས་དབྱིངས་དག་པ་འཐོབ་པར་བཞེད། །ཆོས་སྐུ་རྣམ་གཉིས་ཤེས་བྱ་སྟེ། །རང་དོན་ དོན་དམ་པ་ཡི་སྐུ། །འདི་ལ་ངོ་བོ་ཉིད་སྐུར་བརྗོད། །གཞན་དོན་ཀུན་རྫོབ་བརྡ་ཡི་སྐུ། །འདི་ལ་ཟབ་པ་ལོངས་སྐུ་དང༌། །རྒྱ་ཆེ་སྤྲུལ་པའི་སྐུ་ཡིས་གཉིས། །ཡང་ན་སྤངས་པ་གྲོལ་བའི་སྐུ། །རྟོགས་པ་ཆོས་ཀ ྱི ་སྐུར་ཡང་བརྗོད། ། དེ་ལ་ངོ་བོ་ཉིད་སྐུ་ནི། །ཟག་མེད་ཆོས་ཀུན་དག་ཐོབ་པ། །རང་བཞིན་དབྱེར་མེད་མཚན་ཉིད་ཅན། །ཡང་ན་ཁྱད་ པར་ལྔ་ལྡན་ཏེ། །འདུས་མ་བྱས་ཤིང་རྣམ་དབྱེར་མེད། །དྲི་མེད་རྟོག་མེད་ཆོས་དབྱིངས་སོ། །གནས་དང་དུས་ཆོས་ འཁོར་སྐུ་སྟེ། །ངེས་པ་ལྔ་ལྡན་ལོངས་སྐུ་ཡིན། །འགྲོ་བ་ཀུན་དང་མི་མཉམ་སྐུས། །བསྟན་པའི་བདག་པོར་བསྟན་ནས་ ནི། །སྔོན་མེད་ཆོས་འཁོར་བསྐོར་བ་དང༌། །བསླབ་པ་བཅའ་མཛད་མཆོག་སྤྲུལ་ཏེ། །སྲིད་པ་ཇི་སྲི ད་གནས་ཀུན་ཏུ། །འདི་ཡི་རོལ་པ་དཔག་ལས་འདས། །སྐུ་གསུམ་གཅིག་དང་ཐ་དད་སོགས། །གང་དུའང་གནས་པ་མ་ཡིན་ཏེ། །སྤྲོས་པ་ ཀུན་ལས་གྲོལ་ཕ ྱིར་དང༌། །མཚོ་ནི་བརླན་གཤེར་ལས་མི་གཡོ། །རླུང་གིས་རྦ་རླབས་འབྱུང་བ་ལྟར། །ཆོས་དབྱིངས་ ཉིད་ལས་མི་གཡོ་བར། །གཟུགས་སྐུའི་རྣམ་རོལ་སྣང་ཕ ྱི ར་རོ། །སེམས་ཀྱི་རང་བཞིན་དེ་ཉིད་དང༌། །རྣམ་དབྱེར་མེད་ པའི་ཆོས་དབྱིངས་ལ། །རང་རྒྱུད་ཀ ྱིས་བསྡུས་ལས་དང་ནི། །ཉོན་མོངས་ཤེས་བྱའི་སྒྲིབ་པ་གསུམ། །དག་པའི་རིམ་ པས་སྤྲུལ་སྐུ་དང༌། །ལོངས་སྐུ་ཆོས་སྐུར་རིམ་པས་སྣང༌། །ཆོས་ཀ ྱི ་དབྱིངས་ལ་འཕོ་འགྱུར་མེད། །གཟུགས་ལ་སྔ་ཕྱི་ མེད་ན་ཡང༌། །རབ་རིབ་ཅུང་ཟད་དག་པ་དང༌། །ཕལ་ཆེར་དག་དང་ཡོངས་དག་པའི། །དབང་ལས་གཟུགས་མཐོང་ཇི་ བཞིན་ནོ། །འོན་ཀྱང་སྔོན་ག ྱི ་སྨོན་ལམ་དང༌། །གདུལ་བྱའི་རྒྱུད་དག་ཆོས་སྐུ་ཡི། །བྱིན་རླབས་གསུམ་ལས་སྣང་བའི་ ཕ ྱི ར། །གཟུགས་སྐུ་རྟེན་འབྲེལ་སྐུ་ཞེས་བརྗོད། །དོན་དམ་ངོ་བོ་ཉིད་ཀྱི ་སྐུ། །རྟེན་འབྲེལ་ལས་ཀྱང་རབ་ཏུ་འདས། །མི་ རྟེན་མི་འབྱུང་སྐུ་ཡིན་ནོ། །ཉི་མས་འོད་ཟེར་ཀུན་སྦས་ཏེ། །མེ་ཁྱེར་ཙམ་དུ་བསྟན་པ་ལྟར། །མཐའ་ཡས་ཡོན་ཏན་སྦས་ མཛད་དེ། །རྩྭ་མཆོག་བུ་ག་ཙམ་བསྟན་པ། །མཆོག་གི་སྤྲུལ་སྐུའི་དབང་བྱས་པའི། །སྤུ་ཁུང་གཅིག་གི་ཡོན་ཏན་དང༌། །རྒྱུ་ཡང་བསམ་ག ྱི ས་ཁྱབ་མིན་ཏེ། །དེ་ལྟར་སྐུ་གསུང་ཐུགས་ཀྱི་ནི། །ཡོན་ཏན་གཟུགས་སུ་གྲུབ་ས ྲིད་ན། །དེ་ཡི་བརྗོད་ མེད་བརྗོད་མེད་ཀྱི། །གཅིག་གི་བྱེ་བའི་ཆ་ཙམ་གྱིས། །ནམ་མཁའི་ཁམས་ནི་ཀུན་བཀང་ནས། །དེ་ནི་དེ་ལས་ལྷག་པར་ འགྱུར། ། བརྒྱ་བྱིན་རྔ་སྤ ྲིན་ཚངས་ཉི་མ། །ནོར་བུ་སྒྲ་བརྙན་ནམ་མཁའ་དང༌། །ས་བཞིན་འབད་མེད་རྟོག་བྲལ་བས། །འགྲོ་ ཀུན་ཕན་བདེར་བྱེད་པ་ཡི། །ཕྲིན་ལས་ནམ་ཡང་རྒྱུན་མི་འཆད། །ཆོས་ཀ ྱི ་དབྱིངས་ཀུན་འགེངས་པ་ནི། །སྔོན་ག ྱི ་ཕ ྲི ན

ལས་ཀུན་ལས་ཀྱང༌། །བྱེ་བ་བརྒྱ་སྟོང་སོགས་བསྒྱུར་བས། །སྐད་ཅིག་རེ་རེ་བཞིན་དུ་ཡང༌། །གོང་ནས་གོང་དུ་རྣམ་ པར་འཕེལ། །མཚན་ཙམ་ཡང་ནི་རྙེད་དཀའ་ཞིང༌། །ཡོན་ཏན་གཞལ་ག ྱིས་མི་དཔོགས་པ། །འགྲོ་བ་ཀུན་ག ྱི ་མ་འདྲིས་ བཤེས། །རྫོགས་པའི་སངས་རྒྱས་མཆོག་དེ་ལ། །བདག་དང་འགྲོ་བ་མ་ལུས་པ། །དངོས་པོ་ཀུན་ག ྱིས་འདུད་བྱས་ཏེ། །འདི་ནས་རྣམ་པ་ཐམས་ཅད་དུ། །གཉིས་སུ་མེད་པར་ཕྱག་འཚལ་ལོ། ། ཞེས་བྱ་སྟེ། དེ་ཡང་བྱེ་མདོ་རྣམས་ནི། སྤྱིར་ཟད་མི་སྐྱེ་ཤེས་པ་ནི་བྱང་ཆུབ་ཡིན་ཏེ། མཛོད་ལས། ཟད་དང་མི་སྐྱེ་ ཤེས་པ་ནི། །བྱང་ཆུབ། ཅེས་དང༌། དེ་ལ་ཐེག་པ་གསུམ་གྱི ་བྱང་ཆུབ་གསུམ་དུ་གསུངས་སོ། །ཁྱད་པར་དུ་སངས་རྒྱས་ ནི་མི་སློབ་པའི་ཟག་མེད་ཀྱི ་ཕུང་པོ་ལྔ་འཁོར་བཅས་ནི་སངས་རྒྱས་སུ་བྱེད་པའི་ཆོས་སམ་འཇོག་ཆོས་ཡིན་ལ། བྱེ་ སྨྲས་དེ་ཉིད་དང༌། མདོ་སྡེ་པས་དེ་དང་ལྡན་པའི་གང་ཟག་ནི་སངས་རྒྱས་སུ་བརྗོད་དེ། སྐྱབས་ཡུལ་ག ྱི ་སྐབས་སུ། སངས་རྒྱས་དགེ་འདུན་བྱེད་པའི་ཆོས། ། མི་སློབ་པ་དང་གཉི་ག་དང༌། ། མྱ་ངན་འདས་ལ་སྐྱབས་སུ་འགྲོ ། ཞེས་པའི་རང་འགྲེལ་དུ། གང་ཞིག་སངས་རྒྱས་ལ་སྐྱབས་སུ་འགྲོ་བ་དེ་ནི་སངས་རྒྱས་སུ་བྱེད་པའི་ཆོས་མི་སློབ་པ་ལ་ སྐྱབས་སུ་འགྲོ་བ་ཡིན་ཏེ། གང་དག་གཙོ་བོར་གྱུར་པས་སྐུ་དེ་སངས་རྒྱས་ཞེས་བརྗོད་པའམ། ཡང་ན་གང་དག་རྙེད་ པས་ཐམས་ཅད་ཐུགས་སུ་ཆུད་པར་བརྗོད་པའི་ཕྱིར་སངས་རྒྱས་ཡིན་པའོ། ། དེ་དག་ཀྱང་གང་ཞེ་ན། ཟད་པ་ཤེས་པ་ལ་སོགས་པ་འཁོར་དང་བཅས་པའོ། །གཟུགས་ཀ ྱི་སྐུ་ནི་སྔ་མ་དང་ཕྱི་ མ་ཡང་བྱེ་བྲག་མེད་པའི་ཕྱི ར་རོ། །ཞེས་སངས་མ་རྒྱས་པ་བྱང་ཆུབ་ཀྱི ་ས ྙི ང་པོར་གཤེགས་པ་ལ་སོགས་པའི་ཚེ་ཡང་ གཟུགས་སྐུ་དང་ལྡན་པར་སྔ་ཕ ྱི་འདྲ་བས་གཟུགས་སྐུའི་ཆ་ནས་སངས་རྒྱས་སུ་བརྗོད་པ་མ་ཡིན་གྱི་གང་ཤེས་པས་ མི་སློབ་པའམ་ཐམས་ཅད་མཁྱེན་པར་འགྱུར་བའི་ཟད་མི་སྐྱེ་ཤེས་པ་འཁོར་བཅས་སམ་ཚུལ་ཁྲིམས་དང༌། ཏིང་ངེ་ འཛིན་དང༌། ཤེས་རབ་དང༌། རྣམ་པར་གྲོལ་བ་དང༌། རྣམ་པར་གྲོལ་བའི་ཡེ་ཤེས་གཟིགས་པའི་ཕུང་པོ་སྟེ། བླ་ན་མེད་ པའི་ཟག་མེད་ཀྱི ་ཕུང་པོ་ལྔ་དང༌། དེའི་འཁོར་ནི། སངས་རྒྱས་ཆོས་ནི་མ་འདྲེས་པ། ། སྟོབས་ལ་སོགས་པ་བཅོ་བརྒྱད་དོ། ། ཞེས་དང་དེའི་རང་འགྲེལ་དུ། གང་དག་སངས་རྒྱས་ཁོ་ནས་ཟད་པ་མཁྱེན་པའི་ཚེ་བརྙེས་པར་འགྱུར་ག ྱི ་གཞན་ག ྱི ས་ མ་ཡིན་ནོ། །བཅོ་བརྒྱད་གང་ཞེ་ན། སྟོབས་བཅུ་དང༌། མི་འཇིགས་པ་བཞི་དང༌། དྲན་པ་ཉེ་བར་བཞག་པ་གསུམ་དང༌། ཐུགས་རྗེ་ཆེན་པོའ། །ཞེས་བ ོ ཀྲལ་བའི་སངས་རྒྱས་ཀྱི་མི་སློབ་པའི་ཆོས་དེ་རྣམས་ནི་སངས་རྒྱས་སུ་བྱེད་པའི་ཆོས

ཡིན་ཏེ། དེ་ཐོབ་པ་ཕ ྱི ན་སངས་རྒྱས་སུ་འཇོག་པའི་ཕྱི ར་རོ། ། དེ་ཡང་ཉོན་མོངས་པ་སྐད་ཅིག་ཐ་མའི་སྔ་མས་བཞག་པའི་ས་བོན་དེ་ཡང་སྤངས་པའི་ཕྱི ར་ཟད་པ་དང༌། ས་བོན་ མེད་པས་སླར་ཉོན་མོངས་སྐྱེ་མི་སྲིད་པའི་ཕྱིར་མི་སྐྱེ་བ་ཤེས་པ་ཡིན་གྱི་གཞན་དུ་ན་འགགས་པ་དང་མི་སྐྱེས་པ་ལ་ ཟད་མི་སྐྱེར་བཤད་ན་དེ་གཉིས་ནི་མེད་པ་ཡིན་པས་བཤད་པ་དོན་མེད་པར་འགྱུར་ཏེ། རང་འགྲེལ་ལས། ཉོན་མོངས་ པ་གཉིས་པོ་དེས་ཀྱང་མ་འོངས་པ་སྐྱེད་པའི་ཕྱིར། རྒྱུད་འདི་ལ་ས་བོན་ག ྱི ་དངོས་པོ་བཞག་པ་དེ་ཡང་སྤངས་པ་ཡིན་ ཏེ་ཞེས་དང༌། མ་འོངས་པའི་སྡུག་བསྔལ་ལམ་ཉོན་མོངས་པ་ནི་ས་བོན་མེད་པའི་ཕྱིར། གཏན་དུ་མི་སྐྱེ་བས་སྤངས་པ་ ཡིན་ནོ་ཞེས་སོགས་བཤད་དོ། ། བྱང་ཆུབ་སེམས་དཔའ་བསྐལ་ཆེན་གྲངས་མེད་པ་གསུམ་དུ་ཚོགས་བསགས་པས་སྦྱོར་བའི་ལམ་སྟན་གཅིག་ པ་ཐོབ་པ་དེས་བྱང་ཆུབ་ཀྱི ་ས ྙི ང་པོར་འདུག་ནས་མཐོང་སྒོམ་ག ྱི་སྒྲིབ་པ་ཐམས་ཅད་ཅིག་ཆར་སྤངས་ཏེ་སངས་རྒྱས་ཀྱི་ ཆོས་མངོན་དུ་བྱེད་ལ། སངས་རྒྱས་ཐམས་ཅད་རྒྱུའི་ཚོགས་དང༌། ཆོས་སྐུ་དང༌། ཕ ྲི ན་ལས་ཀ ྱི་མཚུངས་ཤིང་མཉམ་ ལ། རིགས་དང༌། སྐུ་བོངས་དང༌། སྐུ་ཚེའི་ཚད་ཀྱིས་ནི་ཐ་དད་ཅིང་མྱ་ངན་འདས་ནས་མར་མེ་ཤི་བ་ལྟར་རྒྱུན་ཆད་པར་ འདོད་དེ། མཛོད་འགྲེལ་ལས། མར་མེ་ཤི་བར་གྱུར་པ་ལྟར། །དེ་ཡི་སེམས་ནི་རྣམ་པར་ཐར། །ཞེས་གསུངས་པའི་དཔེ་ འདི་ཡང་ལེགས་པར་དྲན་པ་ཡིན་ཏེ། ཇི་ལྟར་མར་མེ་ཤི་བ་ནི་མེད་པ་ལྟར་བཅོམ་ལྡན་འདས་ཀ ྱི་སེམས་ཀྱི ་རྣམ་པར་ ཐར་པ་ཡང་དེ་དང་འདྲའོ། །ཞེས་སོ། ། འདིར་བོད་ཁ་ཅིག་མི་སློབ་པའི་ཆོས་ཁོ་ན་སངས་རྒྱས་ཡིན་གྱི། གཟུགས་སྐུ་སངས་རྒྱས་མིན་པར་མཛོད་ མཛད་པོའི་དགོངས་པ་སྨྲ་ཞིང་ཤེས་བྱེད་དུ། གལ་ཏེ་མི་སློབ་པའི་ཆོས་ཁོ་ན་སངས་རྒྱས་ཡིན་ན་ཇི་ལྟར་དེ་བཞིན་ གཤེགས་པ་ངན་སེམས་ཀྱིས་ཁྲག་ཕྱུང་བས་མཚམས་མེད་པར་འགྱུར། བྱེ་བྲག་ཏུ་སྨྲ་བ་རྣམས་ན་རེ། རྟེན་ལ་གནོད་པ་བྱས་པས་དེ་དག་ལ་ཡང་གནོད་པ་བྱས་པ་ཡིན་ནོ། །ཞེས་ཟེར་རོ་ ཞེས་འོག་ཏུ་བརྒལ་ལན་བཀོད་པ་འདི་འདྲེན་མོད་ཀ ྱི་དེ་ནི་ལུང་གི་དོན་ཤིན་ཏུ་མ་གོ་བ་ཡིན་ཏེ། མི་སློབ་པའི་ཆོས་ཁོ་ ན་སངས་རྒྱས་ཡིན་པར་བྱེ་སྨྲ་ཁ་ཅིག་འདོད་མོད་ཀྱང་དེ་ལྟ་མ་ཡིན་ཏེ། མངོན་པའི་མདོ་ལས་མ་བཤད་པའི་ཕྱི ར་དང༌། སངས་རྒྱས་སུ་བྱེད་པའི་ཆོས་ཞེས་བཤད་པས་རྟེན་སངས་རྒྱས་ཡིན་པ་མ་བཀག་པའི་ཕྱི ར་དང༌། གཞན་དུ་ན་སངས་ རྒྱས་འཇིག་རྟེན་པའི་སེམས་ལ་གནས་པའི་ཚེ་སངས་རྒྱས་དང་དགྲ་བཅོམ་མ་ཡིན་པར་ཐལ་བས་གནོད་ཅིང༌། དགེ་ སློང་དུ་འཇོག་ཆོས་ཀྱང་དགེ་སློང་གི་ཚུལ་ཁྲིམས་ཡིན་པས་ན་རྟེན་ག ྱི་གང་ཟག་དེ་ཡང་དགེ་སློང་མ་ཡིན་པར་ཐལ་བའི་ ཕ ྱིར་ཏེ། མཛོད་འགྲེལ་ག ྱི་དེ་མ་ཐག་ཏུ། བསྟན་བཅོས་ལས་ནི་མི་སློབ་པའི་ཆོས་ཁོ་ན་སངས་རྒྱས་ཡིན་ནོ། །ཞེས་དེ་ སྐད་དུ་མི་འབྱུང་ངོ༌། ། འོ་ན་ཇི་སྐད་དུ་འབྱུང་ཞེ་ན། སངས་རྒྱས་སུ་བྱེད་པའི་ཆོས་ཞེས་འབྱུང་སྟེ། དེའི་ཕྱི ར་རྟེན་སངས་རྒྱས་ཉིད་དུ་ མ་བཀག་པས་དེ་ནི་ཀླན་ཀར་མི་རུང་བ་ཉིད་དོ། །དེ་ལྟ་མ་ཡིན་ན་འཇིག་རྟེན་པའི་སེམས་ལ་གནས་པ་སངས་རྒྱས་མ་


ཡིན་པར་འགྱུར་ལ། དགྲ་བཅོམ་ཡང་མ་ཡིན་པར་འགྱུར་ཞིང༌། དགེ་སློང་དུ་བྱེད་པའི་ཚུལ་ཁྲིམས་ཁོ་ན་ཡང་དགེ་སློང་ དུ་འགྱུར་རོ། །ཇི་ལྟར་གང་ཞིག་དགེ་སློང་མཆོད་པར་བྱེད་པ་དེས་ནི་དགེ་སློང་དུ་བྱེད་པའི་ཚུལ་ཁྲིམས་མཆོད་པར་ འགྱུར་བ་བཞིན་དུ། གང་ཞིག་སངས་རྒྱས་ལ་སྐྱབས་སུ་འགྲོ་བ་དེ་ཡང་མི་སློབ་པ་སངས་རྒྱས་སུ་བྱེད་པའི་ཆོས་དག་ ལ་སྐྱབས་སུ་འགྲོ་བ་ཡིན་ནོ། །ཞེས་གསུངས་པའི་ཕྱིར། དེས་ན་བྱེ་སྨྲའི་འདོད་པ་དེ་སློབ་དཔོན་ག ྱི ས་བཀག་ནས་སློབ་ དཔོན་ཉིད་ནི་མི་སློབ་པའི་ཆོས་དང་ལྡན་པའི་སྐུ་དེ་སངས་རྒྱས་སུ་བཞེད་པ་ཡིན་ནོ། ། དེས་ན་དཔྱད་པའི་ཚེ་མིའི་ལུས་མི་ཡིན་པའམ། སེམས་མི་ཡིན་པ་མི་འགྲུབ་ཀྱང༌། མ་དཔྱད་པའི་ལུས་སེམས་ ཀ ྱི་ཚོགས་པ་ཙམ་ལ་མིར་འཇོག་པ་ལྟར་མཚན་དཔེས་བརྒྱན་པའི་སྐུ་དང་མི་སློབ་པའི་ཆོས་ཀ ྱི་ཚོགས་པ་ཙམ་ལ་ སངས་རྒྱས་སམ་དེ་བཞིན་གཤེགས་པ་ཞེས་འཇོག་སྟེ། སྟོན་པ་ལ་ལྷུང་བཟེད་དང༌། ཆོས་གོས་དང༌། དྲི་གཙང་ཁང་ ཕུལ་བ་དང༌། གདུགས་ཚོད་དྲངས་པ་སོགས་བཤད་ལ། མི་སློབ་པའི་ཆོས་ཁོ་ན་ལ་དེ་དག་གིས་ཅི་ཞིག་བྱ། མི་སློབ་ པའི་ཆོས་ཁོ་ན་ལ་ནི་རིགས་དང༌། སྐུ་བོངས་དང༌། ཚེ་ཚད་ཀྱིས་མཉམ་མི་མཉམ་བཤད་ག་ལ་དགོས། འདོད་པ་འདི་ལྟ་ ན་སྨན་ག ྱི ་བསྟན་བཅོས་ཉིད་སྨན་པ་ཡིན་པ་དང༌། སྡིག་པ་ཉིད་སྡིག་ཅན་ཡིན་པ་སོགས་སྨྲ་དགོས་ཏེ། བུས་པ་དག་ཀྱང་ རྟ་གད་དུ་རྒོད་པར་འགྱུར་རོ། ། ད་ནི་ཐེག་ཆེན་གྱི་ལུགས་འཆད་དེ། དེ་ཡང་ཐར་རྒྱན་ལས། རང་བཞིན་སྒྲ་དོན་དབྱེ་བ་དང༌། ། རྣམ་གཞག་གྲངས་ངེས་མཚན་ཉིད་དང༌། ། ཁྱད་པར་དང་ནི་དོན་བདུན་ག ྱི ས། ། རྫོགས་སངས་རྒྱས་ཀ ྱི ་སྐུ་རྣམས་བསྡུས། ། ཞེས་སྡོམ་ཚིག་ཏུ་གསུངས་པ་ལྟར་བཤད་པར་བྱ་སྟེ།  དེ་ལ་སངས་རྒྱས་ཀ ྱི་རང་བཞིན་ནི། སྒྲིབ་གཉིས་བག་ཆགས་ དང་བཅས་པ་སྤངས་ཤིང་ཡེ་ཤེས་བཞི་ལ་དབང་འབྱོར་བས་ཆོས་ཀ ྱི ་དབྱིངས་དང་ཐ་མི་དད་པའི་སྐུ་ནི་རྫོགས་པའི་ སངས་རྒྱས་ཏེ། སྒྲིབ་གཉིས་བག་ཉལ་དང་བཅས་པ་མ་སྤངས་ན་སངས་རྒྱས་སུ་མི་འགྲུབ་པའི་ཕྱིར་དང༌། ཡེ་ཤེས་ བཞི་ནི་སྐུ་གསུམ་གྱི ་ངོ་བོ་ཉིད་ཡིན་པའི་ཕྱི ར་དང༌། གཟོད་མ་ནས་ཆོས་ཀ ྱི ་དབྱིངས་ཀ ྱི ་ངོ་བོར་གནས་པ་ཉིད་བུམ་པ་ ཞིག་པ་ན་བུམ་ནང་གི་ནམ་མཁའ་དང་ཕྱིའི་ནམ་མཁའ་ཐ་མི་དད་པ་ལྟར། ཆོས་ཀ ྱི ་དབྱིངས་ཇི་ལྟ་བར་མངོན་པར་བྱང་ ཆུབ་པའི་ཕྱིར་ཏེ། རྒྱུད་བླར། སངས་རྒྱས་ཉིད་ནི་དབྱེར་མེད་པ། ། དག་པའི་ཆོས་ཀ ྱི ས་རབ་ཕྱེ་བ། །

ི་མཁའ་བཞིན་ཏེ་སྤངས་པ་དང༌། ། ཡེ་ཤེས་གཉིས་ཀྱི་མཚན་ཉིད་དོ། ། ཞེས་གསུངས་ཅིང༌། ཟབ་མོ་ལྟ་བརྒྱུད་དུ་ཡང་སངས་པ་དང་རྒྱས་པ་གཉི་གར་འཇོག་པའི་ཕྱི ར་རོ། །དེ་ལ་སྤངས་པ་ནི། ཉོན་མོངས་པའི་སྒྲིབ་པ་དང་ཤེས་བྱའི་སྒྲིབ་པ་སྤངས་པ་སྟེ། རྒྱ་ཆེན་སྤྱོད་གཞུང་དུ། སེར་སྣ་ལ་སོགས་རྣམ་རྟོག་གང༌། ། དེ་ནི་ཉོན་མོངས་སྒྲིབ་པར་འདོད། ། འཁོར་གསུམ་རྣམ་པར་རྟོག་པ་གང༌། ། དེ་ནི་ཤེས་བྱའི་སྒྲིབ་པར་འདོད། །ཅེས་བཞེད་ལ། ཟབ་མོ་ལྟ་བའི་གཞུང་དུ་ཤེས་བྱ་ལ་རྨོངས་པའི་ཆ་ཤེས་སྒྲིབ་ཏུ་འཆད་ཅིང༌། ཏིང་ངེ་འཛིན་དེ་དང་དེ་ལ་གེགས་བྱེད་པ་ སྙོམས་འཇུག་གི་སྒྲིབ་པ་ནི་སྒྲིབ་གཉིས་ཅི་རིགས་པར་འདུ་ལ། དེ་དག་མངོན་གྱུར་བ་ས་ལམ་རྣམས་སུ་སྤངས་ཤིང་ མཐར་རྡོར་ཏིང་གིས་བག་ཉལ་ཕྲ་མོ་དྲུངས་ཕྱུང་སྟེ་ལྡང་བ་མེད་པ་ནི་སྤངས་པ་ཕུན་སུམ་ཚོགས་པའོ། ། དེ་ལྟར་སྤང་བྱ་ཐམས་ཅད་སྤངས་པ་རབ་ཀྱི ་མཐར་སོན་པ་ན་རྟོགས་བྱ་ཐམས་ཅད་ཁོང་དུ་ཆུད་པ་ནི་ཆོས་ཉིད་དེ་ འཇིག་རྟེན་ན་ཡང་མི་ཤེས་པ་ལས་ལོག་པ་ལ་ཤེས་པར་གྲགས་པའི་ཕྱིར། དེས་ན་ཇི་ལྟ་བ་དོན་དམ་དང༌། ཇི་སྙེད་པ་ ཀུན་རྫོབ་ཀ ྱི ་ཆོས་ཐམས་ཅད་ཕ ྱིན་ཅི་མ་ལོག་པར་མཁྱེན་པ་རབ་ཀ ྱི ་མཐར་སོན་པ་ནི་རྟོགས་པ་ཕུན་སུམ་ཚོགས་པ་སྟེ་ ཡེ་ཤེས་རྣམ་པ་བཞིའི་བདག་ཉིད་དོ། ། དེ་ལྟར་སྤངས་པ་དང་རྟོགས་པ་གཉི་གའང་ཆོས་ཀ ྱི ་དབྱིངས་ཉིད་ཀྱི ་ངོ་བོར་དབྱེར་མི་ཕྱེད་པས་སྨྲ་བསམ་ཤེས་ བརྗོད་ཀ ྱི་ཡུལ་ལས་འདས་ཏེ། དེ་བཞིན་གཤེགས་པ་ཉིད་ཀྱི་གཟིགས་པའི་ཡུལ་དུ་ཡང་མ་གྱུར་མོད་ཀྱང༌། འབད་མེད་ ཀ ྱི་སྐུ་དང་གསུང་གི་ཕྲིན་ལས་ནམ་མཁའ་དང་མཉམ་པ་རྒྱུན་མི་འཆད་པས་འགྲོ་བ་ཐམས་ཅད་ལ་ཕན་བདེར་འགྱུར་ བའི་བྱེད་ལས་དང་ལྡན་པ་འདི་ལ་རྫོགས་པའི་སངས་རྒྱས་ཞེས་ཐ་སྙད་དུམཛད་པ་སྟེ། ཇི་ལྟར་ནོར་བུ་རྡོའི་ཤུན་པས་ གཡོགས་པ་ན་ཡང་ནོར་བུ་ལ་ཤུན་པ་འ ུ དྲེ་བ་མེད་ཅིང་ཡོན་ཏན་ཀུན་འབྱུང་དུ་ཡོད་ཀྱང་ཤུན་པ་མ་སྦྱངས་ཀ ྱི ་བར་འོད་ དང་ཡོན་ཏན་མི་གསལ་ལ། ཤུན་པ་སྦྱངས་པ་ན་འོད་ཀ ྱིས་མུན་པ་སེལ་ཞིང་དགོས་འདོད་ཐམས་ཅད་འབྱུང་བ་ལྟར། སེམས་ཉིད་ཀྱི ་ནོར་བུ་སྒྲིབ་པའི་ཤུན་པ་དང་བཅས་པར་སྣང་བའི་དུས་ཉིད་ནའང་ངོ་བོ་སྒྲིབ་པས་མ་གོས་པའི་ཆ་ནི་ སྤངས་པ་རང་བཞིན་གྱིས་གནས་པའི་རིགས་དང༌། ས་བོན་འབྲུ་གཅིག་ལའང་འབྲས་བུ་གྲངས་མེད་འབྱུང་བའི་ནུས་པ་ཡོད་པ་ལྟར་སྟོབས་སོགས་ཡོན་ཏན་ཐམས་ ཅད་འབྱུང་རུང་གི་ནུས་པ་ནོར་བུའི་ཡོན་ཏན་ལྟར་ལྷུན་གྲུབ་ཏུ་གཟོད་ནས་གནས་པའི་ཆ་རྟོགས་པ་རྒྱས་པར་འགྱུར་

བའི་རིགས་ཏེ་རིགས་གཉིས་དབྱེར་མེད་དུ་གནས་པ་ཉིད་བཀྲུ་བ་གསུམ་དང༌། ཕ ྱི ་བ་གསུམ་ལྟ་བུའི་ལམ་གྱི ས་སྦྱངས་ པས་སྤངས་རྟོགས་རབ་ཀ ྱི ་མཐར་སོན་པ་ཉིད་མངོན་དུ་མཛད་པ་ཡིན་ལ། ཆོས་ཐམས་ཅད་ནི་རྟག་ཏུ་ཆོས་ཀ ྱི ་དབྱིངས་ ནམ་མཁའ་ལྟར་འདུ་མ་བྱས་པ་ཁོ་ན་ཉིད་དུ་གནས་པ་ནི་བུམ་པ་མ་ཞིག་པ་ན་ཡང་བུམ་ནང་གི་ནམ་མཁའ་དང་ཕྱིའི་ ནམ་མཁའ་ཐ་དད་མེད་པ་ལྟ་བུ་ཡིན་ལ། བུམ་པ་ཞིག་པ་ན་ཕྱི་ནང་གི་ནམ་མཁའ་དབྱེར་མེད་པར་དབྱེར་མེད་པ་ཉིད་ དུ་མངོན་དུ་འགྱུར་བ་ལྟར་སེམས་ཀྱི་རང་བཞིན་གཟོད་མ་ནས་ཆོས་ཀ ྱི ་དབྱིངས་སུ་གནས་པ་བུམ་ནང་གི་ནམ་མཁའ་ ལྟ་བུ་ཡིན་ལ། བུམ་པ་ཞིག་པ་ན་ཕྱི་ནང་གི་ནམ་མཁའ་དབྱེར་མེད་པ་ལྟར་འདུ་བྱེད་ཀ ྱི ་རྣམ་པར་རྟོག་པ་དང་སེམས་ཀྱི་ རྒྱུན་བུམ་པ་ལྟ་བུ་རྣམ་པར་ལོག་པ་ན་ཆོས་ཀ ྱི ་དབྱིངས་ཐ་མི་དད་པ་མངོན་དུ་བྱས་པ་ཡིན་ལ། ནམ་མཁའི་ཚད་སུས་ ཀྱང་མི་ཟིན་པ་ལྟར་དེ་བཞིན་གཤེགས་པའི་རང་བཞིན་ནི་སུས་ཀྱང་བསམ་པར་བྱ་བ་མ་ཡིན་ལ། ནམ་མཁའ་ནི་དངོས་ པོ་ཐམས་ཅད་ཀ ྱི ་གོ་འབྱེད་པ་ལྟར་སེམས་ཅན་ཐམས་ཅད་ཀྱི་རྟེན་དུ་གྱུར་པ་དང༌། སྟོང་གསུམ་ནས་ཡུངས་འབྲུའི་ ཤུན་པའི་བར་དུ་ཡང་རང་རང་གི་ཚད་དུ་ནམ་མཁའ་སྣང་བ་ལྟར་གདུལ་བྱ་ཐམས་ཅད་ལ་གང་འདུལ་གྱི ་སྐུར་འཆར་ ལ། ནམ་མཁའ་དེ་ཐམས་ཅད་གཅིག་དང་ཐ་དད་པར་གདགས་པར་མི་ནུས་པ་ལྟར་སངས་རྒྱས་ཀྱི ་སྐུ་ཐམས་ཅད་ཀྱང་ གཅིག་པ་དང་ཐ་དད་པར་གདགས་པར་མི་ནུས་པ་དང༌། དེ་བཞིན་གཤེགས་པའི་རྫུ་འཕྲུལ་གྱི ་བགྲོད་པ་དང་ལྡན་པའི་ སྐྱེས་བུ་ཞིག་གིས་ཤར་ཕྱོགས་ཁོ་ནར་སྐལ་པ་ཞིང་ཐམས་ཅད་ཀྱི ་རྡུལ་སྙེད་པར་སོང་ཡང་ད་དུང་ཤར་ཕྱོགས་ཁོ་ནའི་ ནམ་མཁའ་ལས་ཆ་ཤས་འདི་སྙེད་ཅིག་བགྲོད་ལ་ལྷག་མ་འདི་སྙེད་ཅིག་ལུས་སོ་ཞེས་བརྗོད་དུ་མེད་པ་ལྟར་དེ་བཞིན་ གཤེགས་པའི་ཡོན་ཏན་ཆ་ཤས་རེ་རེ་ཡང་མཐའ་ནམ་མཁའ་ལྟར་ཡངས་པའོ། །སྒྲིབ་པའི་ཤུན་པ་དེ་ཡང་རབ་རིབ་ ཅན་ལ་སྐྲ་ཤད་དུ་སྣང་བ་ལྟར་ངོ་བོ་ཉིད་ཀྱི ས་ནམ་དུ་ཡང་ཡོད་པ་མིན་ཡང་འཁྲུལ་ངོར་སྣང་བར་ཟད་དེ་སྔར་ཡོད་ཕ ྱི ས་ འགགས་དང་སྔར་མེད་ཕྱི ས་སྐྱེ་སོགས་ནི་རྟག་ཆད་ཀྱི་ལྟ་བར་གསུངས་པའི་ཕྱི ར་རོ། ། དེས་ན་ཆོས་ཐམས་ཅད་ནི་ཡོད་མེད་ལ་སོགས་པ་སྒྲོ་བཏགས་པ་དང་སྐུར་བ་བཏབ་པའི་རྣམ་པ་གང་དུ་ཡང་ མི་གནས་པ་སུས་ཀྱང་བཅོས་སུ་མེད་པ་ཉིད་དུ་སངས་རྒྱས་མ་རྒྱས་གང་གི་ཚེ་ན་ཡང་ཁྱད་པར་མེད་ཀྱང་དེ་ལྟར་མ་ རྟོགས་པས་སྒྲོ་སྐུར་དུ་བྱེད་པ་ནི་འཁོར་བའི་གནས་སྐབས་དང་དེ་ལྟར་ཡིན་ལ། ཡིན་བཞིན་དུ་ཤེས་པ་ནི་སངས་རྒྱས་ ཐོབ་པ་ཞེས་ཐ་སྙད་དུ་བཏགས་མོད་ཀ ྱི། འདི་ལ་གང་ཐོབ་པའི་རྫས་སམ་དངོས་པོ་འདུས་བྱས་སམ་འདུས་མ་བྱས་སུ་ བདེན་པའམ་ཐོབ་པ་པོ་གང་སུ་ཡིན་པ་སོགས་ནི་ཡོད་པ་མིན་ཏེ་དེའི་ཕྱི ར་ནོར་བ་ཟད་པ་ཙམ་ལ་ཐར་བར་གསུངས་པ་ ཡིན་ལ། མདོ་ལས། ནམ་མཁའ་ཚོལ་བའམ་ནམ་མཁའ་ལས་ཐར་བར་འདོད་ན་སྐྱེས་བུ་དེས་ནམ་མཁའ་མི་རྙེད་ཅིང་ མི་ཐར་བར་གསུངས་པ་ལྟར་ཆོས་ཐམས་ཅད་ཆོས་དབྱིངས་ལས་གཞན་མ་ཡིན་པ་ཡང་དེ་ལྟ་བུའོ། །དེའི་ཕྱི ར་སངས་ རྒྱས་ཐོབ་པ་ནི་ཅི་ཡང་མ་ཐོབ་པ་ཞེས་ཀྱང་བྱ་ལ། གོ་འཕང་གི་དམ་པ་ཐོབ་པ་ཞེས་ཀྱང་བྱ། ཆོས་ཐམས་ཅད་རྣམ་པ་ ཐམས་ཅད་དུ་མངོན་པར་རྫོགས་པར་སངས་རྒྱས་པ་ཞེས་ཀྱང་བྱ་ལ། སངས་རྒྱས་ནི་མིང་ཙམ་སྟེ་ཆོས་གང་ཡང་ སངས་མ་རྒྱས་མི་རྒྱ་རྒྱ་བར་མི་འགྱུར་བ་ཞེས་ཀྱང་བྱ། ཆོས་ཐམས་ཅད་ལས་མངོན་པར་འདས་པ་ཞེས་ཀྱང་བྱ་ཞིང༌། 

ཆོས་གང་ལས་ཀྱང་ཅུང་ཟད་ཀྱང་མ་གཡོས་པ་ཞེས་ཀྱང་བྱ། ཅིར་ཡང་མ་གྲུབ་པའི་སྟོང་པ་ཞེས་ཀྱང་བྱ་ལ། རྟག་པ་ བརྟན་པ་ཐེར་ཟུག་པ་གཡུང་དྲུང་གི་སྐུ་ཞེས་ཀྱང་བྱ། ཆོས་གང་ཡང་ཅིར་ཡང་ནམ་དུ་ཡང་མ་གཟིགས་པ་ཞེས་ཀྱང་བྱ་ ལ། རྣམ་པ་ཐམས་ཅད་མཁྱེན་ཞིང་གཟིགས་པ་ཞེས་ཀྱང་བྱ་སྟེ། ཡེ་ཤེས་སྣང་བ་རྒྱན་གྱི ་མདོ་ལས། སྐྱེ་བ་མ་མཆིས་པ་ དང༌། འགག་པ་མ་མཆིས་པ་ནི་དེ་བཞིན་གཤེགས་པའི་ཚིག་བླ་དྭགས་ཏེ། ཞེས་དང༌། དེ་བཞིན་གཤེགས་པ་རྟག་ཏུ་སྐྱེ་མེད་ཆོས། ། ཆོས་རྣམས་ཀུན་ཡང་བདེ་བར་གཤེགས་དང་འདྲ། ། བྱིས་པའི་བློ་ཅན་མཚན་མར་འཛིན་པ་རྣམས། ། འཇིག་རྟེན་དག་ན་མེད་པའི་ཆོས་ལ་སྤྱོད། ། དེ་བཞིན་གཤེགས་པ་ཟག་མེད་དགེ་བ་ཡི། ། ཆོས་ཀ ྱི་གཟུགས་བརྙན་ཡིན་ཏེ་འདི་ལ་ནི། ། དེ་བཞིན་ཉིད་མེད་དེ་བཞིན་གཤེགས་པའང་མེད། ། འཇིག་རྟེན་ཀུན་ཏུ་གཟུགས་བརྙན་ཀུན་ཏུ་སྣང༌། །ཞེས་དང༌། འཇམ་དཔལ་དེ་ལྟར་ན་ནམ་མཁའ་ཇི་ལྟ་བར་བྱང་ཆུབ་ཀྱང་དེ་བཞིན་ནོ། །བྱང་ཆུབ་ཇི་ལྟ་བར་ཆོས་རྣམས་དང༌། སེམས་ཅན་རྣམས་དང༌། ཞིང་རྣམས་དང༌། མྱ་ངན་ལས་འདས་པའང་དེ་བཞིན་ནོ། །དེའི་ཕྱི ར་ཆོས་ཐམས་ཅད་ནི་མྱ་ ངན་ལས་འདས་པ་དང་མཉམ་པ་ཞེས་བྱ་སྟེ། གཉེན་པོ་མེད་པ་ཡིན་ལ། གཉེན་པོ་མེད་པའི་ཕྱི ར། གཟོད་མ་ན་དག་པ་ དང༌། དྲི་མ་མེད་པ་དང༌། གཟོད་མ་ནས་ཉོན་མོངས་པ་མེད་པ་ཡིན་ནོ་ཞེས་དང༌། རྒྱན་སྟུག་པོ་བཀོད་པར། སངས་རྒྱས་དངོས་པོར་ཡོད་པ་མིན། ། སངས་རྒྱས་མེད་པའང་མ་ཡིན་ཏེ། ། རྣལ་འབྱོར་ཅན་རྣམས་སངས་རྒྱས་མཐོང༌། །ཞེས་དང༌། ཡོད་དང་མེད་ཀྱི་ཕྱོགས་དང་བྲལ། ། སངས་རྒྱས་ཕྱོགས་ནི་དྲི་མ་མེད། ། བློ་དང་ཤེས་བྱ་བྲལ་བ་སྟེ། ། ཚད་དང་དབང་པོ་སྤངས་པ་ཡིན། ། སེམས་ཤེས་རྣམས་ཀྱི་ཡུལ་མ་ཡིན། །

ེ་ནི་གྲོལ་བ་རྣམས་ཀ ྱི་ཡུལ། །ཞེས་དང༌། ལང་གཤེགས་ལས། མ་སྐྱེས་སྟོང་པ་མཆོག་ཡིན་ཏེ། ། སྐྱེས་པའི་སྟོང་པ་འཇིག་པར་འགྱུར། ། སྟོང་པ་དེ་བཞིན་ཉིད་དང་མཐའ། ། མྱ་ངན་འདས་དང་ཆོས་ཀ ྱི ་དབྱིངས། ། ཡིད་ཀྱིས་ལུས་ནི་སྣ་ཚོགས་པ། ། རྣམ་གྲངས་དག་གིས་ངས་བཤད་དོ། །ཞེས་དང༌། ཏིང་རྒྱལ་ལས། སངས་རྒྱས་སྐུ་ནི་དག་པ་སྟེ། ། བསོད་ནམས་བརྒྱ་སྐྱེས་འོད་ཀྱང་གསལ། ། དེ་ནི་བར་སྣང་མཚུངས་པ་སྟེ། ། དེ་ལ་ཐ་དད་བྱ་བ་མེད། །ཅེས་དང༌། ཇི་ལྟར་ནམ་མཁའ་དེ་བཞིན་དུ། ། ང་ཡི་སྐུ་ཡང་བརྗོད་མེད་ཅིང༌། ། ཤེས་པར་དཀའ་བར་རབ་ཏུ་བསྟན། ། དཔའ་བོ་ཆེན་པོ་ཆོས་ཀ ྱི ་སྐུ། ། སྐུ་ནི་ཆོས་ལས་སྐྱེས་པ་སྟེ། ། གཟུགས་ཀ ྱི་སྐུར་ནི་ནམ་དུ་ཡང༌། ། རྒྱལ་བ་གདགས་པར་ཡོང་མི་ནུས། །ཞེས་དང༌། ཆོས་འདི་ལུས་གཟུགས་མེད་པ་སྟེ། ། འདི་ལ་ལུས་གཟུགས་གང་ཡང་མེད། ། ཆོས་གང་ལུས་གཟུགས་མེད་པ་ནི། །

ེ་ནི་སངས་རྒྱས་སྐུ་ལུས་སོ། །ཞེས་དང༌། ཡེ་ཤེས་ཀྱི་ཕྱག་རྒྱའི་ཏིང་ངེ་འཛིན་གྱི ་མདོར། ཤ་ར་དྭ་ཏིའི་བུ། དེ་བཞིན་གཤེགས་པའི་སྐུ་ཡང་དག་པ་འདི་ནི་མིག་ ཐམས་ཅད་ཀ ྱི་ལམ་ལས་ཡང་དག་པར་འདས་པ་ནམ་མཁའ་དང་མཚུངས་པ་སྟེ། དེ་ནི་ལུས་མེད་པ། མ་བྱས་པ། མ་ སྐྱེས་པ། མ་འགགས་པ་སོགས་ནས་མཚན་ཉིད་མེད་པ་མཚན་ཉིད་མེད་པ་མ་ཡིན་པ། མྱ་ངན་ལས་འདའ་བ་མེད་ པ་ཡོངས་སུ་མྱ་ངན་ལས་འདས་པ། གནས་པ་མེད་པ་གནས་བ་མེད་པ་མ་ཡིན་པ་སྟེ། དེ་བཞིན་གཤེགས་པའི་སྐུ་ནི་ མཚན་མ་དང༌། མཚན་མ་མེད་པ་ཐམས་ཅད་དང་བྲལ་བའོ། །ཞེས་དང༌། ལུས་དེ་ལུས་མ་ཡིན་ཞིང་ལུས་ལས་ཡོངས་སུ་གྲོལ། ། སུས་ཀྱང་མ་བྱས་མ་བཤིག་རྙེད་པར་གྱུར་པའང་མེད། ། ཆོས་རྣམས་གང་ཡང་ཀུན་ཏུ་ལྡན་མེད་མི་ལྡན་མེད། ། ུ བདེ་བར་གཤེགས་པ་རྣམས་ཀྱི་སྐུ་དེ་དེ་ལྟར་གདགས། །ཞེས་དང༌། གཟུགས་མེད་སེམས་མེད་གཉིས་མ་ཡིན་ཞིང་གཅིག་ཀྱང་མིན། ། དངོས་མེད་དངོས་མེད་མ་ཡིན་མ་བྱུང་མེད་པ་སྟེ། ། ཡང་དག་ཉིད་དུ་རྒྱལ་བའི་སྐུ་དེ་དེ་འདྲའོ། ། ས ྙི ང་པོ་དེ་མེད་ཉམ་ཆུང་མ་ཡིན་བཅད་པའང་མེད། ། མ་བཅད་མ་བྱུང་ཀུན་ཏུ་མ་བྱུང་ཞིག་པའང་མེད། ། ཐོབ་པ་མེད་ཅིང་རྡུལ་ཙམ་དག་ཀྱང་བཤིག་མེད་དེ། ། རྡུལ་མེད་རྣམས་ཀྱི་སྐུ་དེ་དེ་འདྲར་ཤེས་པར་བྱ། །ཞེས་སོགས་དང༌། ཞི་མེད་རབ་ཞི་མ་ཡིན་ཞི་བྲལ་སྦྱོར་བའང་མེད། ། ཆགས་མེད་རིག་མེད་འདི་ན་ཆད་པ་སྟོང་པ་བཞིན། ། ཡང་ན་ངོ་བོ་ཉིད་ཀྱི ས་ནམ་མཁའ་ལྟ་བུ་སྟེ། ། དེ་ལྟར་མཐོང་ན་ཉིན་མཚན་སངས་རྒྱས་མཆོད་པ་ཡིན། །ཞེས་དང༌། རྒྱལ་བ་ལ་ནི་གཟུགས་དང་མཚན་མར་མ་ལྟ་ཞིག ། བྱིས་པ་ལྟ་བུས་བདེ་བར་གཤེགས་ལ་སེམས་མ་ལྟ། ། གང་གིས་རབ་འབྱོར་ལྟ་བུར་དེ་ནི་མཐོང་གྱུར་བ། །

ེས་ནི་སྟོང་གསུམ་ཀུན་ག ྱི ་སྦ ྱི ན་པ་ཐམས་ཅད་སྦྱངས། །ཞེས་དང༌། ཏོག་ལས། བཅོམ་ལྡན་འདས་བརྗོད་དུ་མེད་པ་དེ་མངོན་པར་རྫོགས་པར་འཚང་རྒྱ་བར་ནུས་ལགས་སམ། བཀའ་ བསྩལ་བ། གང་བརྗོད་དུ་མེད་པར་ཤེས་པ་དེ་ཉིད་མངོན་པར་རྫོགས་པར་འཚང་རྒྱའོ། །དེའི་ཕྱིར་རིགས་ཀྱི་བུ་ཁྱོད་ ཉིད་ལ་དྲི་ཡིས་ཇི་ལྟར་བཟོད་པ་བཞིན་དུ་ལན་ཐོབ་ཅིག །གང་ཐམས་ཅད་མཁྱེན་པའི་མིང་འཐོབ་པར་འགྱུར་བའི་རྫས་ ཀ ྱི་མཚན་ཉིད་ཀྱི ་དངོས་པོ་གང་ཡང་ཡོད་དམ། གསོལ་པ། གལ་ཏེ་མཆིས་ཞེས་བགྱིས་ན་ནི་རྟག་པར་འགྱུར། མ་ མཆིས་ཞེས་བགྱིས་ན་ནི་ཆད་པར་འགྱུར། དབུ་མའི་ལམ་ནི་དམིགས་སུ་མ་མཆིས་ཏེ། དེ་ནི་མཆིས་པ་ཡང་མ་ལགས་ མ་མཆིས་པ་ཡང་མ་ལགས་སོ། །ཞེས་དང༌། མྱང་འདས་ཆེན་པོ་ལས། ཕ་རོལ་དུ་ཕ ྱི ན་པ་དྲུག་ཀྱང་སྟོང༌། གཟུགས་ནས་རྣམ་མཁྱེན་ག ྱི ་བར་དུ་ཡང་སྟོང༌། དེ་ བཞིན་གཤེགས་པ་ཡང་སྟོང༌། ཡོངས་སུ་མྱ་ངན་ལས་འདས་པ་ཡང་སྟོང་སྟེ། ཞེས་དང༌། ནམ་མཁའ་མཛོད། སྙི ང་རྗེ་ ཆེན་པོ་ངེས་བསྟན། བློ་གྲོས་རྒྱ་མཚོའི་མདོ་རྣམས་ཀ ྱི་གླེང་གཞིར། བཅོམ་ལྡན་འདས་ཆོས་ཐམས་ཅད་རྣམ་པ་ཐམས་ ཅད་དུ་མངོན་པར་རྫོགས་པར་སངས་རྒྱས་པ་ཞེས་དང༌། བློ་གྲོས་རྒྱ་མཚོའི་མདོར། རིགས་ཀྱི ་བུ། སངས་རྒྱས་ཀ ྱི་ ཆོས་གང་ཡང་མེད་དམ། བློ་གྲོས་རྒྱ་མཚོས་སྨྲས་པ། ཚངས་པ་ཆོས་གང་ཡོངས་སུ་མ་གྲུབ་པ་དེ་ལ་ཡོད་པའམ་མེད་ པར་ཁས་བླང་དུ་མེད་དོ། །ཆོས་གང་ཡོད་པའམ་མེད་པར་ཁས་བླང་དུ་མེད་པ་དེ་ལ་མངོན་སུམ་དུ་འགྱུར་བ་གང་ཡང་ མེད་དོ། །སྨྲས་པ། འོ་ན་དེ་ཇི་ལྟར་སངས་རྒྱས་ཀྱི ་ཆོས་ཞེས་བསྟན། སྨྲས་པ། ཚངས་པ་འདི་ལྟ་སྟེ། དཔེར་ན། ནམ་ མཁའ་ལ་ནམ་མཁའ་ཞེས་བསྟན་ཡང་ནམ་མཁའ་ལ་ཡང་དག་པར་ཡོངས་སུ་གྲུབ་པ་མེད་དོ། །དེ་བཞིན་དུ་སངས་ རྒྱས་ཀ ྱི ་ཆོས་རྣམས་ལ་སངས་རྒྱས་ཀ ྱི ་ཆོས་རྣམས་ཞེས་བསྟན་ཡང་སངས་རྒྱས་ཀྱི ་ཆོས་རྣམས་ལ་ནི་ཡང་དག་པར་ ཡོངས་སུ་གྲུབ་པ་གང་ཡང་མེད་དོ། །ཞེས་དང༌། མ་དྲོས་པའི་མདོར། དེ་ལ་ཡོད་དང་མེད་པ་མཉམ། ། དེ་བཞིན་ཉིད་ལ་དེ་བཞིན་ཤེས། ། ཆོས་རྣམས་ཀུན་ནི་དེ་བཞིན་ཉིད། ། ངས་ནི་དེ་ལྟར་སངས་རྒྱས་ཏེ། །ཞེས་དང༌། ཚངས་པ་ཁྱད་པར་སེམས་ཀྱི ་མདོར། ཕུང་པོ་དག་དང་ཁམས་རྣམས་དང༌། ། སྐྱེ་མཆེད་དག་ལ་བྱང་ཆུབ་ཚོལ། ། བྱང་ཆུབ་དེ་ཡི་རང་བཞིན་ཏེ། །

ེ་ལས་གུད་ན་བྱང་ཆུབ་མེད། །ཅེས་དང༌། དྲི་མེད་གྲགས་པའི་མདོར། བྱང་ཆུབ་ལ་ནི་སུ་ཡང་མི་གནས་མི་ལྡོག་གིས་བྱམས་པ་ལྷའི་བུ་འདི་དག་བྱང་ཆུབ་ལ་ ཀུན་ཏུ་རྟོག་པར་ལྟ་བ་དེ་འདོར་དུ་ཆུག་ཅིག་བྱང་ཆུབ་ནི་ལུས་ཀྱི ས་མངོན་པར་རྫོགས་པ་འཚང་རྒྱ་བ་མ་ཡིན། སེམས་ ཀ ྱི ས་ཀྱང་མ་ཡིན་ཏེ་མཚན་མ་ཐམས་ཅད་ཞི་བའོ། །ཞེས་དང༌། བྱང་ཆུབ་ནི་མིང་ཙམ་སྟེ་མིང་དེ་ཡང་གཡོ་བ་མེད་པའོ། །ཞེས་དང༌། བྱང་ཆུབ་ནི་ལྟ་བར་གྱུར་པ་ཐམས་ཅད་ཆད་པའོ། །ཞེས་དང༌། གང་གི་ཚེ་བདག་དེ་བཞིན་གཤེགས་བ་ལྟ་ འདོད་པ་དེའི་ཚེ་དེ་བཞིན་གཤེགས་པ་མི་མཐོང་བས་ལྟ་ལགས་སོ། །ཞེས་དང༌། ཆོས་ཐམས་ཅད་འབྱུང་བ་མེད་པར་ བསྟན་པའི་མདོར། སངས་རྒྱས་ཆོས་ནི་ནམ་མཁའ་མཚུངས་པ་སྟེ། ། བླང་དང་དོར་བའི་སྒྲ་ནི་དེ་ལ་མེད། ། རྒྱལ་བ་ནམ་ཡང་བྱང་ཆུབ་སངས་མ་རྒྱས། ། དེས་ནི་ནམ་ཡང་སེམས་ཅནབཀྲོལ་བ་མེད། ། ཅི་ཡང་མ་ཡིན་ཆོས་འདི་སུས་ཤེས་པ། ། ནམ་ཡང་དེ་ནི་ཆོས་ཀུན་ཆགས་མི་འགྱུར། །ཞེས་དང༌། ཟླ་མཆོག་གི་མདོར། བཙུན་པ་ཤ་ར་དྭ་ཏིའི་བུ། བྱང་ཆུབ་ཅེས་བགྱི་བ་དེ་ཡང་སྤྲོས་པ་ལགས་སོ། །མངོན་པར་རྫོགས་ པར་འཚང་རྒྱའོ། །ཞེས་བགྱི་བ་དེ་ཡང་སྤྲོས་བ་ལགས་སོ། །ཞེས་དང༌། མ་སྐྱེས་དགྲའི་འགྱོད་བསལ་གྱི ་མདོར། རྒྱལ་ པོ་ཆེན་པོ་ཆོས་ཐམས་ཅད་ཤིན་ཏུ་མྱ་ངན་ལས་འདས་པ་ལ་མྱ་ངན་ལས་འདས་པར་རྟོག་པ་དེ་ཉིད་ཁྱོད་ཀྱི་དམིགས་ པ་ཆེན་པོ་ཡིན་ནོ། །ཞེས་དང༌། སུམ་ཅུ་རྩ་གསུམ་པའི་མདོར། ཆོས་ཉིད་མ་གཏོགས་སེམས་གཞན་ནམ། ། བྱང་ཆུབ་དག་ཀྱང་མཐོང་བ་མེད། ། དེས་ནི་སེམས་དང་བྱང་ཆུབ་ཀྱང༌། ། རྣམ་པ་གཉིས་སུ་མི་མཐོང་སྟེ། ། བྱང་ཆུབ་དེ་ཡི་མཚན་ཉིད་གང༌། ། སེམས་ཀྱང་དེ་ཡི་མཚན་ཉིད་ཡིན། །ཞེས་དང༌།

སུ་ཡང་དག་པར་མཐོང་བ་དེས་ནི་ཅི་ཡང་མི་མཐོང་ངོ༌། །སུ་ཅི་ཡང་མི་མཐོང་བ་དེས་ནི་མཉམ་པར་མཐོང་སྟེ་མི་མཉམ་ པར་མི་མཐོང་ངོ༌། །ཀཽ་ཤཱི་ཀ་དེ་ལྟར་གཟིགས་པ་དེ་ལ་ནི་ཐམས་ཅད་གཟིགས་པ་ཞེས་བྱའོ། །ཞེས་དང༌། སྤ ྲིན་ཆེན་པོ་ ལས། དེ་བཞིན་གཤེགས་པ་རྟག་པའི་སྐུ། ། རྟག་པའི་མཚན་རྣམས་ཕུན་སུམ་ཚོགས། །ཞེས་དང༌། གནས་རྟག་ཡེ་ཤེས་རྟག་པ་སྟེ། ། ཞིང་རྟག་རྟག་པའི་རྣམ་པ་ལགས། ། མི་རྟག་ཚོགས་ཀྱི་མུན་སེལ་བ། ། མི་རྟག་ཚོགས་ནི་ཟད་པར་མཛད། །ཅེས་དང༌། བཅོམ་ལྡན་སངས་རྒྱས་ཆོས་ཀ ྱི ་སྐུ། ། དེ་བཞིན་གཤེགས་པ་ཆོས་ཀ ྱི ་དབྱིངས། །ཞེས་དང༌། རྒྱན་ལས། སངས་རྒྱས་ཉིད་ནི་ཆོས་ཀུན་ལྡན་པའམ་ཡང་ན་ཆོས་ཀུན་བྲལ་བ་སྟེ། །ཞེས་དང༌། ཇི་ལྟར་ནམ་མཁའ་རྟག་ཏུ་ཀུན་སོང་འདོད། ། དེ་བཞིན་དེ་ཡང་རྟག་ཏུ་ཀུན་སོང་འདོད། ། ཇི་ལྟར་ནམ་མཁའ་གཟུགས་གྱུར་ཀུན་ཏུ་སོང༌། ། དེ་བཞིན་དེ་ཡང་སེམས་ཅན་ཚོགས་ཀུན་སོང༌། །ཞེས་དང༌། སྔ་མ་ཕ ྱི ་མར་ཁྱད་མེད་ཀྱང༌། ། སྒྲིབ་པ་ཀུན་ག ྱི་དྲི་མེད་པ། ། དེ་བཞིན་ཉིད་ནི་སངས་རྒྱས་འདོད། །ཅེས་དང༌། དེ་ཕྱི ར་སངས་རྒྱས་ཡོད་མིན་ཞིང༌། ། མེད་པར་ཡང་ནི་མི་བརྗོད་དོ། །

ེ་ལྟས་སངས་རྒྱས་དེ་སྐད་འདྲི། ། ལུང་མ་བསྟན་པའི་ཚུལ་དུ་འདོད། །ཅེས་དང༌། ཐོབ་པར་ལྟ་བ་མེད་རྣམས་ཀྱི ། ། ཐོབ་པ་ཡང་ནི་དམ་པར་འདད། ། ཅེས་སོགས་མདོ་བསྟན་བཅོས་མཐའ་དག་ལས་རྒྱ་ཆེར་བཤད་དོ། ། གཞན་ཡང་བྱང་ས་ལས།  སྤངས་པ་རྣམ་པ་གཉིས་དང་ཡེ་ཤེས་རྣམ་པ་གཉིས་ལ་བྱང་ཆུབ་ཏུ་བཤད་པ་དང༌།  དག་པའི་ཡེ་ཤེས་དང་ཐམས་ཅད་མཁྱེན་པ་དང་ཆགས་པ་མེད་པའི་ཡེ་ཤེས་དང་ཉོན་མོངས་བཅོམ་པ་དང་ཉོན་ མོངས་ཅན་མ་ཡིན་པའི་མ་རིག་པ་སྤངས་པ་ལ་བྱང་ཆུབ་ཏུ་བཤད་པ་དང༌།  སངས་རྒྱས་ཀ ྱི ་ཆོས་མ་འདྲེས་པ་བརྒྱ་ བཞི་བཅུ་དང་ཉོན་མོངས་མེད་དང་སྨོན་གནས་མཁྱེན་དང་སོ་སོ་ཡང་དག་པར་རིག་པ་མངའ་བ་ལ་བྱང་ཆུབ་ཏུ་བཤད་ པ་དང༌།  སྐུ་དང་སྒྲུབ་པ་དང་ཕུན་ཚོགས་དང་ཡེ་ཤེས་དང་མཐུ་དང་སྤངས་པ་དང་་གནས་པ་དམ་པ་སྟེ་དམ་པ་བདུན་ ལྡན་ལ་བྱང་ཆུབ་ཏུ་བཤད་པ་སྟེ་བཤད་ལུགས་ལྔ་དང༌། རྒྱན་ག ྱི ་འགྲེལ་པར་གནས་གྱུར་གསུམ་ཐོབ་པ་ལ་བྱང་ཆུབ་ཏུ་བཤད་པ་དང༌། སངས་རྒྱས་ཀ ྱི་སའི་མདོའི་རྗེས་ སུ་འབྲངས་ཏེ། དབྱིངས་དང་ཡེ་ཤེས་དབྱེར་མེད་པ་ལ་བྱང་ཆུབ་ཏུ་བཤད་པ་སོགས་མང་དུ་ཡོད་ལ། འདི་དག་ནི་ སངས་རྒྱས་ཀ ྱི ་གོ་འཕང་ཁོ་ན་ལ་བྱང་ཆུབ་ཀ ྱི ་སྒྲར་བརྗོད་པ་ཡིན་ནོ། །  སྒྲ་དོན་ནི། སྤངས་པ་ཕུན་ཚོགས་ཀྱི ་ཕ ྱི ར་སངས་པ་དང་རྟོགས་པ་ཕུན་ཚོགས་ཀྱི ་ཕ ྱིར་རྒྱས་པ་ཡིན་ལ། བུདྡྷའི་སྒྲ་ཡང་ན་སངས་པ་དང༌། ཡང་ན་རྒྱས་པ་ལ་འཇུག་ཀྱང་བོད་དུ་ཐོག་མའི་ལོ་པཎ་རྣམས་ཀ ྱི ས་མུན་པ་སངས་ པའམ་པདྨ་ཁ་རྒྱས་པ་ལྟ་བུ་ལ་བུདྡྷའི་སྒྲ་བྱུང་ཚེ་སྐབས་ཐོབ་དེ་ཉིད་དུ་སངས་པའམ་རྒྱས་པ་ཞེས་སོ་སོར་བསྒྱུར་ལ། སངས་རྒྱས་ལ་སྒྲ་འདི་བྱུང་ཚེ་དེ་རྣམས་སུ་མི་འཁྲུལ་པའི་ཕྱིར། གཉི་གར་དུ་ཅིག་ཆར་བསྒྱུར་ནས་སངས་རྒྱས་ཞེས་ བརྗོད་དགོས་པར་བརྡ་སྦྱོར་བམ་གཉིས་མ་སོགས་ལས་བཤད་པ་སྟེ། འདི་ལྟ་བུའི་དོན་ཅན་ཆེས་མང་ངོ༌། ། དེས་ན། བཅོམ་ལྡན་འདས་ཀ ྱི་བཤད་པ་ལ། བཞི་བཅོམ་དྲུག་ལྡན་འཆད་པ་དང༌། །ཞེས་སོགས་ཚིག་སྐྱོན་དུ་ འཆད་པའང་ས ྙི ང་པོ་མི་ཆེ་སྟེ། བདུད་བཞི་བཅོམ་པ་བཅོམ་པའི་དོན་དང༌། དབང་ཕྱུག་གི་ཡོན་ཏན་དྲུག་དང་ལྡན་པ་ ལྡན་པའི་དོན་དུ་བཤད་མི་རུང་ན། རྒྱུད་བརྟག་གཉིས་ལས། དབང་ཕྱུག་ལ་སོགས་ཡོན་ཏན་དང༌། ། ལྡན་ཕ ྱི ར་བཅོམ་ལྡན་འདས་ཞེས་བྱ། ། ཡང་ན་ཉོན་མོངས་ལ་སོགས་བདུད། །

བཅོམ་ཕ ྱི ར་བཅོམ་ལྡན་འདས་ཞེས་བརྗོད། ། ཅེས་བཤད་པ་ལ་ཡང་བརྒལ་དགོས་ལ། གལ་ཏེ་བྷ་ག་ཝན་ག ྱི ་སྒྲ་བཅོམ་པའམ་ལྡན་པ་གང་རུང་ལ་འཇུག་པས་གཉི་ གར་དུ་ཅིག་ཆར་འབྲུ་གཉེར་མི་རིགས་སོ་སྙམ་ན། འོ་ན་བཅོམ་པ་ཞེའམ་ལྡན་པ་ཞེས་གང་རུང་དུ་བརྗོད་དགོས་ཀ ྱི་ གཉི་གར་ཅིག་ཆར་བརྗོད་པའང་མི་རིགས་པར་འགྱུར་བས་བཀས་བཅད་བྱེད་པོའི་ལོ་པཎ་རྣམས་ལ་ཐོག་མར་བརྒལ་ བར་བྱོས་ཤིག་དང༌། ཕྱི ས་ཁོ་བོ་ཅག་གིས་བརྟག་པར་བྱའོ། ། དེས་ན་བྷ་ག་ཝན་ག ྱི ་སྒྲ་ཡང་སོ་སོར་དགོས་ཚེ་བཅོམ་པ་སོགས་རེ་རེ་བར་བསྒྱུར་ལ། གཉི་གའི་དོན་ཅན་ སངས་རྒྱས་ལ་སྒྲ་འདི་བྱུང་ཚེ་བཅོམ་ལྡན་ཞེས་སྒྲ་གཉིས་ཚོགས་དང་ཕྱི ་རོལ་པ་རྣམས་ཀྱང་ཚངས་སོགས་ལ་སྒྲ་འདི་ སྦྱོར་བས་དེའི་ཚེ་ལེགས་ལྡན་དུ་བསྒྱུར་ཅིང་ལེགས་ལྡན་དེ་ལས་ལྷག་པར་སྟོན་པའི་ཕྱིར་འདས་སྒྲའི་སྐད་དོད་མེད་ ཀྱང་ལྷག་པོར་བོད་སྐད་ལ་བསྣན་ནས་སངས་རྒྱས་ལ་བཅོམ་ལྡན་འདས་ཞེས་བརྗོད་པ་ཡིན་ལ། དེ་བཞིན་དུ་བུདྡྷའི་ སྒྲ་སངས་པའམ་རྒྱས་པ་རེ་རེ་བ་ཡིན་ཡང་བོད་སྐད་ལ་མ་རིག་པ་སངས་ཤིང་ཡེ་ཤེས་རྒྱས་པ་ཞེས་འབྲུ་གཉེར་བ་ལ་ སྐྱོན་མེད་དེ། འཕགས་ཡུལ་ཉིད་དུའང༌། མ་རིག་གཉིད་ལས་སངས་ཕྱི ར་དང༌། ། བློ་རྒྱས་གཉིས་ཕྱིར་སངས་རྒྱས་ཡིན། ། ཞེས་འབྲུ་གཉེར་ན་བོད་སྐད་ལ་སྒྲ་གཉིས་ལྡན་དུ་བརྗོད་པའི་ཚེ་ལྟ་ཅི་སྨོས། དེ་བཞིན་དུ་བྱང་ཆུབ་དང་སྤངས་རྟོགས་ སོགས་ཀྱང་སྒྲ་དོན་འདི་ལྟ་བུ་ཡིན་ནོ། །  དབྱེ་བ་ནི། དཔེར་ན་ནམ་མཁའ་ནི་ཐམས་ཅད་དུ་ཀུན་ཏུ་སོང་ཞིང་ཁྱད་པར་མེད་པས་ནམ་མཁའ་གཅིག་པུ་ ཞེས་བྱ་སྟེ། དབྱེར་མེད་པ་ལྟར་རྫོགས་པའི་སངས་རྒྱས་ཀྱང་ཆོས་ཐམས་ཅད་ལས་འདས་པའམ། ཡང་ན་ཆོས་ཐམས་ ཅད་ལས་མ་གཡོས་པའམ། ཡང་ན་ཆོས་ཐམས་ཅད་ཀ ྱི ་ངོ་བོ་ཉིད་དུ་རྟག་པར་ཞུགས་ལ་ཅིར་ཡང་དམིགས་སུ་མེད་ པའི་ཕྱི ར་རྫོགས་པའི་སངས་རྒྱས་ནི་གཅིག་པུ་ཉིད་དེ་གང་དུ་ཡང་རྣམ་པར་དབྱེར་མེད་པ་ཞེས་ཀྱང་བྱ་སྟེ། དབྱེ་བ་ནི་ བློ་ལ་བལྟོས་ལ་སངས་རྒྱས་ནི་སུའི་ཡང་བློའི་ཡུལ་མ་ཡིན་པའི་ཕྱིར། འདི་ནི་ངེས་པའི་དོན་ག ྱི ་རྣམ་གྲངས་གཅིག་སྟེ། འཇུག་པ་ལས། ཇི་ལྟར་སྣོད་ཀ ྱི ་དབྱེ་བས་མཁའ་ལ་དབྱེ་བ་མེད་དེ་ལྟར། ། དངོས་བྱས་དབྱེ་བ་འགའ་ཡང་དེ་ཉིད་ལ་མེད་དེ་ཡི་ཕྱི ར། ། རོ་མཉམ་ཉིད་དུ་ཡང་དག་ཐུགས་སུ་ཆུད་པར་མཛད་གྱུར་ནས། ། མཁྱེན་བཟང་ཁྱོད་ཀྱིས་སྐད་ཅིག་གིས་ནི་ཤེས་བྱ་ཐུགས་སུ་ཆུད། །

ེས་དང༌། བྱང་ས་ལས། གཞན་ཡང་རྟོག་པའི་ལམ་ཐམས་ཅད་ལས་ཡང་དག་པར་འདས་པའི་ཕྱི ར། བསམ་ག ྱིས་མི་ ཁྱབ་པ་ཉིད་དུ་རིག་པར་བྱའོ། །ཞེས་དང༌། རྒྱན་ལས། ཆོས་རྣམས་ཐམས་ཅད་སངས་རྒྱས་ཉིད། ། ཆོས་ནི་གང་ཡང་ཡོད་མ་ཡིན། ། ད་ནི་ཆོས་དཀར་རང་བཞིན་ཡང༌། ། དེ་ཡིས་དེ་ནི་བརྗོད་མ་ཡིན། །ཞེས་སོ། ། འོན་ཀྱང་ནམ་མཁའ་ལ་ཤར་ཕྱོགས་ཀྱི་ནམ་མཁའ་ཞེས་སོགས་རྣམ་པར་རྟོག་པས་དབྱེ་ཞིང་སྒྲོ་འདོགས་པ་ལྟར། སངས་རྒྱས་ལ་དམིགས་ནས་ཀྱང་རྣམ་པར་དབྱེ་བར་བྱེད་དེ། སྐུ་གཉིས་དང༌། གསུམ་དང༌། བཞི་དང་ལྔ་ནས་མཐའ་ ཡས་པའི་བར་དུ་ཡང་དབྱེ་བར་བྱེད་དོ། ། དེས་ན་རང་དོན་དོན་དམ་པའི་སྐུ་དང༌། དེ་ལ་བརྟེན་པ་གཞན་དོན་ཀུན་རྫོབ་པ་བརྡའི་སྐུ་གཉིས་ཏེ། རྒྱུད་བླར། རང་དོན་གཞན་དོན་དོན་དམ་སྐུ་དང་ནི། ། དེ་ལ་བརྟེན་པ་ཀུན་རྫོབ་སྐུ་ཉིད་དེ། །ཞེས་སོ། ། ཡང་ན་རང་དོན་ཕུན་སུམ་ཚོགས་པའི་ཆོས་སྐུ་དང༌། དེ་དང་རྒྱུ་མཐུན་པ་གཞན་དོན་ག ྱི ་ཆོས་སྐུ་གཉིས་ཏེ། ཆོས་སྐུ་ རྣམ་གཉིས་ཤེས་བྱ་སྟེ། །ཞེས་སོ། ། ཡང་ན་རང་དོན་སྤངས་པ་ཕུན་ཚོགས་རྣམ་པར་གྲོལ་བའི་སྐུ་དང༌། གཞན་དོན་རྟོགས་པ་ཕུན་ཚོགས་ཆོས་ཀ ྱི ་སྐུ་ གཉིས་ཏེ། མདོར་ན་ཡེ་ཤེས་གཉིས་པོ་ཡི། ། ལས་སུ་འདི་ནི་ཤེས་བྱ་སྟེ། ། གྲོལ་བའི་སྐུ་ནི་རྫོགས་པ་དང༌། ། ཆོས་ཀ ྱི་སྐུ་ནི་སྦྱོང་བའོ། །ཞེས་དང༌། རྣམ་གྲོལ་ཆོས་ཀ ྱི་སྐུ་དག་གིས། ། རང་དང་གཞན་ག ྱི ་དོན་བསྟན་ཏེ། །ཞེས་སོ། །

 ཡང་ན་སྐུ་རྣམ་པ་གསུམ་སྟེ། གསེར་འོད་དམ་པ་ལས། དེ་བཞིན་གཤེགས་པ་ཐམས་ཅད་ལ་སྐུ་གསུམ་མངའ་སྟེ། ཆོས་ཀ ྱི ་སྐུ་དང༌། ལོངས་སྤྱོད་རྫོགས་པའི་སྐུ་དང༌། སྤྲུལ་པའི་སྐུའོ། །ཞེས་དང༌། སྐུ་གསུམ་ག ྱི ་མདོར། སའི་སྙི ང་པོས་ གསོལ་པ། བཅོམ་ལྡན་འདས་ལ་སྐུ་དུ་མངའ། བཀའ་བསྩལ་པ། དེ་བཞིན་གཤེགས་པ་ལ་ནི་སྐུ་གསུམ་མངའ་སྟེ། ཆོས་ ཀ ྱི ་སྐུ་དང༌། ལོངས་སྤྱོད་རྫོགས་པའི་སྐུ་དང༌། སྤྲུལ་པའི་སྐུའོ། །ཞེས་སོ། ། ཡང་ན་ངོ་བོ་ཉིད་ཀྱི་སྐུའམ། རང་བཞིན་གྱི ་སྐུ། ལོངས་སྤྲུལ་དང་བཅས་པས་གསུམ་སྟེ། རྒྱན་ལས། སངས་རྒྱས་རྣམས་ཀ ྱི ་སྐུ་དབྱེ་བ། ། རང་བཞིན་ལོངས་སྤྱོད་རྫོགས་པ་དང༌། ། གཞན་ནི་སྤྲུལ་པའི་སྐུ་ཡིན་ཏེ། ། དང་པོ་གཉིས་པོའི་རྟེན་ཡིན་ནོ། །ཞེས་དང༌། ། སྐུ་གསུམ་དག་གིས་སངས་རྒྱས་ཀྱི ། ། སྐུ་བསྡུས་པར་ནི་ཤེས་པར་བྱ། །ཞེས་སོ། ། ཡང་ན་ཆོས་སྐུ་དབྱེ་གཞིར་བྱས་ཏེ། དབྱེ་ན་ངོ་བོ་ཉིད་ཀྱི ་སྐུ་དང༌། ལོངས་སྤྲུལ་གཉིས་ཀྱི ས་སྐུ་གསུམ་སྟེ། མངོན་ རྟོགས་རྒྱན་ལས། མདོར་བསྟན་དུ། ཆོས་ཀ ྱི་སྐུ་དང་དེ་རྣམ་བརྒྱད། ། ཅེས་སྐུ་ཐམས་ཅད་ཆོས་སྐུར་བསྡུས་ཤིང༌། ཕྱི ས། ངོ་བོ་ཉིད་ལོངས་རྫོགས་བཅས་དང༌། ། དེ་བཞིན་གཞན་པ་སྤྲུལ་པ་ནི། ། ཞེས་བསྟན་ལ། འདི་ལ་ཤཱན ྟི་པའི་དག་ལྡན་ལས་ཀྱང༌། ། ངོ་བོ་ཉིད་ལོངས་རྫོགས་བཅས་དང༌། ། སྤྲུལ་པ་ཞེས་བྱ་རྣམ་གསུམ་ནི། ། ཆོས་སྐུ་མཛད་པ་དང་བཅས་པ། ། རྣམ་པ་བཞིར་ནི་ཡང་དག་བརྗོད། །

ེས་གཞུང་བཏོན་ནས་རྣམ་པ་གསུམ་མཛད་པ་དང་བཅས་པ་ནི་ཆོས་ཀ ྱི ་སྐུ་སྟེ་ཞེས་སྐུ་གསུམ་དུ་འགྲེལ་བ་ནི་ཚུལ་ འདི་ལ་བཤད་པའི་རྣམ་གྲངས་གཅིག་གོ།ཡང་ན་ཟབ་པ་རང་བཞིན་གྱི་སྐུ་དང༌། རྒྱ་ཆེ་བ་ལོངས་སྐུ་དང༌། བདག་ཉིད་ཆེ་ བ་སྤྲུལ་སྐུ་དང་གསུམ་སྟེ། རྒྱུད་བླར། དེ་དབྱེ་ཟབ་དང་རྒྱ་ཆེ་དང༌། ། བདག་ཉིད་ཆེན་པོ་ཡོན་ཏན་ག ྱི ། ། ཆོས་ཀ ྱི ས་རབ་ཕྱེ་རང་བཞིན་ལ། ། སོགས་པའི་སྐུ་གསུམ་དག་གིས་འཇུག །ཞེས་སོ། ། ཡང་ན་ཆོས་དབྱིངས་ཤིན་ཏུ་དྲི་མེད་རང་བཞིན་གྱི ་ཆོས་སྐུ་དང༌། དེའི་རྒྱུ་མཐུན་གྱི ་ཆོས་སྐུ་གཉིས་ཏེ། ཆོས་སྐུ་རྣམ་གཉིས་ཤེས་བྱ་སྟེ། ། ཆོས་དབྱིངས་ཤིན་ཏུ་དྲི་མེད་དང༌། ། དེ་ཡི་རྒྱུ་མཐུན་ཟབ་པ་དང༌། ། སྣ་ཚོགས་ཚུལ་ནི་སྟོན་པའོ། །ཞེས་སོ། ། རྒྱུ་མཐུན་ག ྱི ་ཆོས་སྐུ་ལ། དབྱེ་ན། གཉིས་ཏེ་ཟབ་པའི་ཆོས་སྐུ་ལོངས་སྤྱོད་རྗོགས་པའི་སྐུ་དང༌། སྣ་ཚོགས་པའི་ཚུལ་ སྟོན་པའི་ཆོས་སྐུ་སྤྲུལ་པའི་སྐུ་སྟེ། མདོར་ན་རྒྱུ་མཐུན་ག ྱི ་ཆོས་སྐུ་གཉིས་རང་བཞིན་གྱི ་ཆོས་སྐུ་དང་གསུམ་མོ། །  ཡང་ན་སྐུ་བཞི་སྟེ། ངོ་བོ་ཉིད་སྐུ་སོགས་གསུམ་ག ྱི་སྟེང་དུ་ཆོས་ཀ ྱི་སྐུ་མཛད་པ་དང་བཅས་པ་བསྣན་པ་སྟེ། ངོ་ བོ་ཉིད་ལོངས་རྫོགས་བཅས་དང༌། །ཞེས་སོགས་ཀ ྱི ་དགོངས་པར་སློབ་དཔོན་སེང་བཟང་སོགས་བཞེད་ལ།  སངས་རྒྱས་ཀ ྱི་སའི་མདོ་ལས། རང་བཞིན་ཆོས་རྫོགས་ལོངས་སྤྱོད་དང༌། ། སྤྲུལ་པ་ཐ་དད་འཇུག་པ་ཅན། ། སངས་རྒྱས་རྣམས་ཀ ྱི ་ཆོས་ཀ ྱི ་དབྱིངས། ། རྣམ་དག་འདི་ནི་ཡང་དག་བརྗོད། ། ཅེས་དངོས་སུ་ཡེ་ཤེས་བཞི་སྐུ་བཞིར་བསྟན་ནས་དེ་ཐམས་ཅད་ཆོས་ཀ ྱི ་དབྱིངས་ཀ ྱི་ཡེ་ཤེས་དང་དབྱེར་མེད་པར་ བཤད་ལ། འདིའི་མདོར་བསྟན་དུ། སངས་རྒྱས་ཀ ྱི་ས་ནི་ཆོས་ལྔས་བསྡུས་ཏེ་ཆོས་ཀ ྱི ་དབྱིངས་ཀ ྱི་ཡེ་ཤེས་དང་ཞེས་ སོགས་ཡེ་ཤེས་ལྔར་བཤད་པས་དོན་ག ྱི ས་ཆོས་ཀ ྱི ་དབྱིངས་ཀ ྱི ་སྐུ་སྟེ་སྐུ་ལྔར་ཡང་ཤུགས་ཀ ྱི ས་བསྟན་ཏོ། །

མདོར་ན་ཏིང་རྒྱལ་ལས། སངས་རྒྱས་སྐུ་ནི་འདི་ཙམ་ཞེས། ། གལ་ཏེ་ཚད་ནི་རྙེད་གྱུར་ན། ། ལྷ་དག་དང་ནི་མི་རྣམས་དང༌། ། སྟོན་པ་བྱེ་བྲག་མེད་པར་འགྱུར། ། ཞེས་སངས་རྒྱས་ཀྱི ་གཟུགས་སྐུ་ལ་བོངས་ཚོད་ལ་སོགས་པའི་ཚད་བཟུང་མི་ནུས་པར་བཤད་པ་ལྟར། སངས་རྒྱས་ ཀ ྱི་སྐུའི་གྲངས་ཀྱང་གདུལ་བྱའི་རྟོག་པ་ཇི་སྙེད་པར་སྣང་ཞིང༌། འོན་ཀྱང་ནམ་མཁའ་ལ་དབྱེ་བ་ཅི་ཡང་རུང་མོད་ཀ ྱི ་ནམ་ མཁའི་ཚད་སུས་ཀྱང་མི་རྙེད་པ་ལྟར། སངས་རྒྱས་ཀ ྱི ་སྐུ་ནི་བསམ་ག ུ ྱི་མི་ཁྱབ་པ་ཉིད་ཁོ་ན་སྟེ། ཏིང་རྒྱལ་ལས། ཇི་ལྟར་ནམ་མཁའ་དེ་བཞིན་དུ། ། ང་ཡི་སྐུ་ཡང་བརྗོད་མེད་ཅིང༌། ། ཤེས་པར་དཀའ་བར་རབ་ཏུ་བསྟན། །ཞེས་དང༌། ཡེ་ཤེས་ཀྱི་ཕྱག་རྒྱར། ཡང་ན་ངོ་བོ་ཉིད་ཀྱི ས་ནམ་མཁའ་ལྟ་བུ་སྟེ། ཞེས་གསུངས་ཤིང༌། བསམ་གྱིས་མི་ཁྱབ་པའི་ ཚུལ་རྒྱས་པར་སླད་ཀྱིས་འཆད་པ་དེའི་ཕྱི ར་རོ། །རྒྱུད་བླར། ཆོས་སྐུ་རྣམ་གཉིས་ཤེས་བྱ་སྟེ། །ཞེས་སོགས་འདིའི་དོན་ ལ་བོད་ཕལ་ཆེར་གྱི ས་རྟོགས་པ་ཆོས་སྐུ་ཆོས་སྐུ་དངོས་དང༌། ཐེག་ཆེན་གྱི ་ཆོས་ཟབ་པ་དང་ཐེག་པ་སྣ་ཚོགས་པའི་ ཆོས་རྒྱ་ཆེ་བའི་ཆོས་སྐུ་སྟེ་མདོར་ན་སངས་རྒྱས་ཀ ྱིས་གསུངས་པའི་ཆོས་ལ་བསྟན་པ་ཆོས་སྐུར་བྱེད་མོད་ཀྱང་དེ་ནི་ རྒྱུད་བླའི་དགོངས་པ་མ་ཡིན་ཏེ། རྫོགས་སངས་སྐུ་ནི་འཕྲོ་ཕ ྱིར་དང༌། །ཞེས་པས་ཆོས་སྐུ་དང༌། དེ་བཞིན་ཉིད་དབྱེར་ མེད་ཕྱིར་དང༌། །ཞེས་པས་དེ་བཞིན་ཉིད་དང༌། རིག་ཡོད་ཕ ྱིར་ན། ཞེས་པས་རིགས་ཏེ་གསུམ་བསྟན་ལ། འདི་གསུམ་ དབྱེར་མེད་པ་ནི་བདེ་གཤེགས་སྙི ང་པོ་སྟེ། འདི་ཡི་རང་བཞིན་ཆོས་སྐུ་དང༌། །དེ་བཞིན་ཉིད་དང་རིགས་ཀྱང་སྟེ། །ཞེས་ སོ། ། དེ་ལ་སངས་རྒྱས་དང༌། སྦྲང་རྩི ་དང༌། ས ྙི ང་པོ་སྟེ་དཔེ་དང་པོ་གསུམ་ག ྱི ས་ཆོས་ཀ ྱི ་སྐུ་བསྟན་པ་སྟེ། དེ་ནི་དཔེ་ གསུམ་གཅིག་དང་ནི། །ལྔ་རྣམས་ཀྱིས་ནི་ཤེས་པར་བྱ། །ཞེས་སོ། ། ཆོས་སྐུ་དེ་ལ་ཡང་རང་བཞིན་རྣམ་དག་གི་ཆོས་སྐུ་ཉིད་དང༌། དེ་དང་རྒྱུ་མཐུན་པའི་ཆོས་སྐུ་གཉིས་ཏེ། ཆོས་སྐུ་རྣམ་གཉིས་ཤེས་བྱ་སྟེ། །

ཆོས་དབྱིངས་ཤིན་ཏུ་དྲི་མེད་དང༌། ། དེ་ཡི་རྒྱུ་མཐུན། ཞེས་སོ། ། རྒྱུ་མཐུན་ལ། ལོངས་སྐུ་ཟབ་པའི་ཆོས་སྐུ་དང༌། སྤྲུལ་སྐུ་སྣ་ཚོགས་པའི་ཚུལ་སྟོན་པའི་ཆོས་སྐུ་གཉིས་ཏེ། ཟབ་པ་དང༌། སྣ་ཚོགས་ཚུལ་ནི་སྟོན་པའོ། །ཞེས་སོ། ། དེ་ལ་ཆོས་དབྱིངས་ཤིན་ཏུ་དྲི་མ་མེད་པ་ལ་ནི་དཔེ་གཞན་མི་རྙེད་ལ། སངས་རྒྱས་ཉིད་ལའང་དཔེ་གཞན་མི་རྙེད་ པས་དེ་གཉིས་མཚུངས་པར་སྦྱར་བ་སྟེ། འཇིག་རྟེན་འདས་ཕ ྱིར་འཇིག་རྟེན་ན། ། དེ་ལ་དཔེ་ནི་མི་དམིགས་པས། ། དེ་བཞིན་གཤེགས་པ་ཉིད་དང་ཁམས། ། འདྲ་བ་ཉིད་དུ་བསྟན་པ་ཡིན། །ཞེས་སོ། ། ངེས་པ་ལྔ་དང་ལྡན་ལ་བྱང་འཕགས་ལས་གཞན་གྱི་སྤྱོད་ཡུལ་མ་ཡིན་པས་ཟབ་ཅིང་ཕྲ་བ་ལོངས་སྐུ་ནི་སྦྲང་རྩི་བཞིན་ ཏེ། སྦྲང་རྩི ་ཐམས་ཅད་མངར་བར་རོ་གཅིག་པ་ལྟར་དེས་བསྟན་པའི་ཆོས་ཐམས་ཅད་ཐེག་པ་ཆེན་པོ་བསམ་ག ྱིས་མི་ ཁྱབ་པ་ཉིད་དུ་རོ་གཅིག་པའི་ཕྱིར་ཏེ། ཕྲ་མོ་ཟབ་མོའི་ཚུལ་བསྟན་ནི། ། སྦྲང་ར ྩི ་རོ་གཅིག་པ་བཞིན་ཏེ། །ཞེས་སོ། ། རྣམ་པ་སྣ་ཚོགས་པ་གང་ལ་གང་འདུལ་གྱི ་ཆོས་སྟོན་པ་སྤྲུལ་པའི་སྐུ་ནི་སྙི ང་པོ་བཞིན་ཏེ། ས་བོན་སྣ་ཚོགས་པའི་ སྦུབས་ན་ས ྙི ང་པོ་སྣ་ཚོགས་པ་ཡོད་པ་ལྟར། དེས་བསྟན་པའི་ཆོས་ཀྱང་གདུལ་བྱའི་དབང་གིས་སྣ་ཚོགས་པར་སྟོན་ པའི་ཕྱིར་ཏེ། རྣམ་པ་སྣ་ཚོགས་ཚུལ་སྟོན་ནི། ། སྣ་ཚོགས་སྦུབས་སྙིང་བཞིན་ཤེས་བྱ། །ཞེས་སོ། ། རྒྱུ་རང་བཞིན་གནས་རིགས་དག་པས་ཆོས་སྐུ་དང་པོ་དང༌། རྒྱས་འགྱུར་ག ྱི་རིགས་དག་པས་ཆོས་སྐུ་ཕ ྱི་མ་གཉིས་ མཐོང་བ་སྟེ། རིགས་འདི་གཉིས་ལས་སངས་རྒྱས་ཀྱི ། །

སྐུ་གསུམ་འཐོབ་པར་འདོད་པ་སྟེ། ། དང་པོས་སྐུ་ནི་དང་པོ་སྟེ། ། གཉིས་པ་ཡིས་ནི་ཕྱི་མ་གཉིས། །ཞེས་སོ། ། འོ་ན་དཔེ་དང་པོ་གསུམ་ག ྱི ས་ཀྱང་སྐུ་གསུམ་བསྟན་ལ་ཐ་མ་གསུམ་ག ྱི ས་ཀྱང༌། ངོ་བོ་ཉིད་སྐུ་མཛེས་པ་ནི། ། རིན་ཆེན་སྐུ་འདྲར་ཤེས་བྱ་སྟེ། །ཞེས་དང༌། ཆོས་ཆེན་རྒྱལ་སྲིད་ཆེ་ལྡན་ཕྱི ར། ། རྫོགས་ལོངས་འཁོར་ལོས་བསྒྱུར་བཞིན་ནོ། །ཞེས་དང༌། གཟུགས་བརྙན་ག ྱི་ནི་རང་བཞིན་ཕྱི ར། ། སྤྲུལ་པ་གསེར་གྱི ་གཟུགས་ལྟ་བུ། ། ཞེས་སྐུ་གསུམ་བསྟན་པས་བཟློས་པར་ཐལ་ལོ་ཞེ་ན། འོ་ན་དཔེ་དགུ་གས་བདེ་གཤེགས་སྙི ང་པོ་གཅིག་བསྟན་ཞིང༌། དཔེ་ཐ་མ་གསུམ་གས་སངས་རྒྱས་ཁོ་ན་བསྟན་པས་དེ་དག་ཀྱང་བཟློས་པར་ཐལ་ལོ། །དེ་དག་དགོས་པ་ཐ་དད་པས་ མི་ཟློས་སོ་ཞེ་ན། འདིར་ཡང་དེ་བཞིན་ཏེ། དཔེ་དང་པོ་གསུམ་པོ་རང་བཞིན་གྱི ་ཆོས་སྐུ་དཔེ་དང་བྲལ་བ་དང་ཟབ་པའི་ ཆོས་སྐུས་རོ་གཅིག་པའི་ཆོས་སྟོན་པ་དང༌། རྒྱ་ཆེ་བའི་ཆོས་སྐུས་སྣ་ཚོགས་པའི་ཆོས་སྟོན་པའི་བྱེད་ལས་ཤེས་པའི་ ཕ ྱིར་བསྟན་ལ། ཐ་མ་གསུམ་སྐུ་རང་གི་རང་བཞིན་རྟོགས་པའི་ཕྱིར་བཞག་པའི་ཕྱི ར་རོ། ། གལ་ཏེ་དེ་ལྟ་མིན་ན་དཔེ་དགུ་ནི་བདེ་གཤེགས་སྙི ང་པོ་འཆད་བྱེད་ཡིན་པས་ཐེག་ཆེན་གྱི ་ཆོས་དང༌། སྣ་ཚོགས་ པའི་ཆོས་གཉིས་བདེ་སྙི ང་དུ་ཐལ་བ་དང༌། རིགས་ཁམས་སྦྲང་རྩི་དང་འདྲ་འདི་གཟིགས་ནས། །ཞེས་དང༌། ཟག་པ་མེད་པའི་ཤེས་པ་སྦྲང་མའི་རྩི ་དང་འདྲ། ། ཞེས་སྦྲང་རྩི་ཁམས་ཉིད་དང༌། སྦྲང་མ་ཞེ་སྡང་གི་བག་ཉལ་དུ་བཤད་པ་དང༌། དེ་བཞིན་སེམས་ཅན་ལ་ཡོད་ཆོས་ཀ ྱི་ དབང་ཕྱུག་ཉོན་མོངས་སྦུན་ལས་མ་གྲོལ་ལུས། །ཞེས་སྙི ང་པོ་སྒྲིབ་བཅས་ཀ ྱི ་ཆོས་སྐུ་དང་ཤུན་པ་གཏི་མུག་གི་བག་ ཉལ་དུ་བཤད་པ་གཉི་ག་དང་འགལ་བར་འགྱུར་ཞིང༌། ཐེག་ཆེན་གྱི ་ཆོས་དང༌། སྣ་ཚོགས་པའི་ཆོས་གཉིས་ནི་དྲི་མས་ བསྒྲིབས་པ་མི་སྲིད་པའི་ཕྱི ར་རོ། །

ེས་ན་རོང་སྟོན་ཤེས་བྱ་ཀུན་རིག་གིས། ཟབ་མོ་སྟོན་པའི་གསུང་རབ་ཆོས་ཅན། སྦྲང་ར ྩི ་དང་ཆོས་མཚུངས་ཏེ། གཞན་ལ་དམ་ཆོས་ཟབ་མོའི་རོ་སྦ ྱིན་པའི་ཕྱིར། རྒྱ་ཆེན་པོ་སྟོན་པའི་གསུང་རབ་ཆོས་ཅན། ས ྙི ང་པོ་དང་ཆོས་མཚུངས་ ཏེ། ཐོགས་པའི་སྒྲིབ་པའི་ཤུན་པ་དང་བྲལ་བའི་ཕྱིར། ཞེས་གསུངས་པའང་སྙི ང་པོར་མི་ཆེ་སྟེ། སྦྲང་ར ྩི ་རོ་གཅིག་པ་ བཞིན་ཏེ། ཞེས་བཞེད་ཀྱི ་གཞན་ལ་རོ་སྦ ྱིན་པའི་དོན་ཡང་མིན་ལ་གསུང་རབ་ཐོགས་པའི་སྒྲིབ་པའི་ཤུན་པ་དང་བྲལ་བ་ ནི་ག་ལ་སྲིད་དེ། སྒྲིབ་པ་ནི་སེམས་དང་བཅས་པ་ལ་འབྱུང་གི་གསུང་རབ་སེམས་བཅས་སུ་ཁས་ལེན་པ་ནི་ངོ་མཚར་ བའི་དམ་བཅར་འགྱུར་བའི་ཕྱི ར་རོ། ། དེས་ན་ཆོས་སྐུ་དབྱེ་གཞིར་བྱས་ཏེ། དབྱེ་ན་ངོ་བོ་ཉིད་སྐུ་ལ་སོགས་པ་གསུམ་དུ་འགྱུར་བ་མངོན་རྟོགས་རྒྱན་ ག ྱི་བཤད་ལུགས་གཅིག་དང༌། ཆོས་སྐུ་དབྱེ་ངོར་བྱས་པའི་སྐུ་གསུམ་དུ་འཇོག་པ་སྐུ་གསུམ་ག ྱི ་མདོ་ལ་སོགས་པའི་ བཞེད་པ་དང༌། ཆོས་སྐུ་དབྱེ་ངོར་བྱས་པའི་སྐུ་བཞིར་འཇོག་པ་སངས་རྒྱས་ཀ ྱི་སའི་མདོ་ལས་བཤད་པ་དང༌། ཆོས་ སྐུ་ཉིད་གསུམ་དུ་འཇོག་པ་རྒྱུད་བླའི་སྐབས་གཅིག་དང༌། གཟུགས་སྐུ་ཁོ་ན་ལ་ཆོས་སྐུར་འཇོག་པ་རྒྱུད་བླའི། ཆོས་ཀ ྱི་ སྐུ་ནི་སྤྱོད་པའོ། །ཞེས་སོགས་ཀ ྱི་སྐབས་ཏེ་ཐ་དད་པ་དུ་མར་ཡོད་པས། དེང་སང་གི་ཀློག་པ་པོ་ཕར་ཕ ྱི ན་སྨྲ་བར་རློམ་ པ་རྣམས་ཀ ྱི ་འདོད་པས་སྐུའི་རྣམ་བཞག་འཇོག་པ་ནི་རྒྱ་མཚོ་ལས་ཆུ་ཐིགས་བླངས་ཏེ་རྒྱ་མཚོ་ནི་འདི་ཁོ་ནའོ་ཞེས་སོ་ སོར་སྒྲོག་པ་ལྟར་སྣང་ངོ༌། །  ད་ནི་སྐུ་དེ་རྣམས་ཀྱི་རང་བཞིན་རྣམ་པར་བཞག་པར་བྱ་སྟེ།  དེ་ལ་སྐུ་རྣམ་པར་བཞག་པ་དང༌།  ཡེ་ཤེས་རྣམ་ པར་བཞག་པ་དང༌།  ཕ ྲི ན་ལས་རྣམ་པར་བཞག་པ་སྟེ་གསུམ་ལས། དང་པོ་དེ་ལ་སྐུ་རྣམ་པར་བཞག་པ་ནི། དེ་ཡང་སྤྱི ར་སངས་རྒྱས་དངོས་ནི་ཆོས་ཀ ྱི ་སྐུ་ཁོ་ན་སྟེ། ཅི་ཙ་བསགས་པ་ལའོ་ཞེས་པའི་བྱིངས་ལས་བསྒྲུབས་པ་དྷརྨ་ ཏཱ་ཀཱ་ཡ་ཞེས་ཆོས་ཉིད་ཀྱི་ལུས་ཞེས་པའི་སྒྲ་ལས་དངོས་པོའི་རྐྱེན་བོད་སྐད་ལ་ཉིད་སྒྲའམ་སཾསྐྲྀ་ཏ་ལ་ཏཱ་ཡིག་ཕྱི ས་ པས་དྷརྨ་ཀཱ་ཡ་ཞེས་སམ་ཆོས་ལུས་ཞེས་བརྗོད་ལ། དེ་ལ་ཞེས་སའི་སྒྲ་སྦྱར་བས་ཆོས་ཀ ྱི ་སྐུ་སྟེ། དཔེར་ན་ཡན་ལག་ མ་ཚང་བ་མེད་པའི་ཚོགས་པ་ལ་ལུས་སུ་བརྗོད་པ་ལྟར་ཆོས་ཐམས་ཅད་ཀ ྱི ་ཆོས་ཉིད་དངོས་པོའི་གནས་ལུགས་ཇི་ལྟ་ བ་མ་ཚང་བ་མེད་པར་དབྱེར་མེད་དུ་ཡོངས་སུ་རྫོགས་པ་མངོན་དུ་བྱས་པ་ནི་ཆོས་ཀ ྱི ་སྐུ་སྟེ། བདེན་གཉིས་ཀྱི ་འགྲེལ་ པར་སློབ་དཔོན་ཞི་བ་འཚོས། ཆོས་རྣམས་ཀུན་ག ྱི་ལུས་ཡིན་ཕྱིར། །ཞེས་སོགས་འགྲེལ་བ་ན། ཅིའི་ཕྱི ར་ཆོས་ཐམས་ ཅད་ཀ ྱི་ལུས་ཞེས་བྱ་སྙམ་པ་ལ་འགྲོ་བ་ཐམས་ཅད་ཅེས་བྱ་བ་ལ་སོགས་སྨོས་སོ། །དེ་བས་ན་རྣམ་པ་འདི་ལ་ནི་སྐུ་ཞེས་ བྱ་བའི་སྒྲ་ནི་ལུས་སུ་བརྗོད་པར་བྱའོ། །ལུས་ནི་ཚོགས་ཡིན་པའི་ཕྱི ར་ཆོས་ཀ ྱི་སྐུ་ནི་ཆོས་རྣམས་ཀ ྱི་ཚོགས་ཞེས་བྱ་ སྟེ་རྒྱུ་དང་འབྲས་བུས་ཉེ་བར་བཏགས་པའི་ཕྱི ར་རོ། ། ཅིའི་ཕྱིར་རྒྱུ་ཉིད་ཡིན་སྙམ་པ་ལ་བཤད་པ། འཇིག་རྟེན་པ་དང་འཇིག་རྟེན་ལས་འདས་པའི་ཡོན་ཏན་ཐམས་ཅད་ ཀ ྱི་རྟེན་ཡིན་པའི་ཕྱི ར་རོ། །ཡང་ན་འདིར་འཇིག་རྟེན་ལས་འདས་པའི་ཆོས་རྣམས་སྒྲོགས་ཤིང་བརྗོད་པའི་ཕྱི ར་ཆོས་ 

ཀ ྱི་སྐུ་ཡིན་ནོ། །ཆོས་ཀ ྱི ་དབྱིངས་རྟོགས་ན་འཇིག་རྟེན་དང་འཇིག་རྟེན་ལས་འདས་པའི་ཆོས་ཐམས་ཅད་བོས་པ་བཞིན་ དུ་འདུ་སྟེ། ཟད་པ་ཤེས་ལ་ཟག་བཅས་ཀྱང༌། །ཞེས་འབྱུང་བའི་ཕྱི ར་རོ། །ཞེས་སོགས་ཀ ྱི ས་ཆོས་ཐམས་ཅད་ཡོངས་སུ་ རྫོགས་པའི་ལུས་ཡིན་པ་དང༌། ཡོན་ཏན་ཐམས་ཅད་ཀ ྱི་རྟེན་ཡིན་པ་དང༌། ཆོས་ཐམས་ཅད་ཀ ྱི ་ངོ་བོ་ཉིད་དུ་གནས་པ་ སྟེ། དོན་གསུམ་ག ྱི ས་ཆོས་ཀ ྱི་སྐུར་བཤད་ཅིང༌། རྒྱན་ལས། ཆོས་རྣམས་ཀུན་ག ྱི་དེ་བཞིན་ཉིད། ། སྒྲིབ་གཉིས་དག་པའི་མཚན་ཉིད་དེ། ། དངོས་དང༌། ཞེས་ཆོས་ཐམས་ཅད་ཀ ྱི་དེ་བཞིན་ཉིད་སྒྲིབ་གཉིས་ཀྱི ས་དག་པ་ཐོབ་པ་ནི་བྱང་ཆུབ་དངོས་སུ་བཤད་ པའི་ཕྱི ར་རོ། །དེ་ལྟར་བཤད་པའི་ཆོས་ཀ ྱི་སྐུ་འདི་ནི་གང་ལ་སངས་རྒྱས་སུ་བརྗོད་པའི་སངས་རྒྱས་ཉིད་ཇི་ལྟ་བ་ཡིན་ ཏེ། བརྒྱད་སྟོང་པ་ལས། དེ་བཞིན་གཤེགས་པ་ནི་གཟུགས་ཀྱི་སྐུར་མི་ལྟ་སྟེ། དེ་བཞིན་གཤེགས་པ་ནི་ཆོས་ཀ ྱི ་སྐུའོ། །ཞེས་དང༌། ཏིང་རྒྱལ་ལས། དཔའ་བོ་ཆེན་པོ་ཆོས་ཀ ྱི ་སྐུ། ། སྐུ་ནི་ཆོས་ལས་སྐྱེས་པ་སྟེ། །ཞེས་དང༌། རྒྱལ་བའི་དབང་པོ་གཟུགས་ཀ ྱི་སྐུར་མི་ལྟ། ། ཞེས་སོ། །ཆོས་ཐམས་ཅད་ཀ ྱི་རང་བཞིན་ནི་དེ་ཁོ་ནར་གནས་མོད་ཀྱང་དེ་ལྟར་གང་གིས་མངོན་དུ་བྱས་པ་དེ་ཉིད་ལ་ ཆོས་ཀ ྱི ་སྐུར་མངོན་པར་རྫོགས་པར་སངས་རྒྱས་པ་ཞེས་བྱ་སྟེ་སངས་རྒྱས་གཅིག་པུ་ཉིད་དུ་བཤད་པའི་སྐབས་སོ། །ཆོས་ཀ ྱི་སྐུ་དེ་ནི་གོ་འཕང་དེ་ལས་ཉམས་མི་སྲིད་པའི་ཕྱི ར། རང་དོན་དོན་དམ་པའི་སྐུ་ཞེས་བྱ་ལ། དེ་ཉིད་སེམས་ཅན་ ག ྱི ་ཁམས་རྒྱུད་དང་དབྱེར་མེད་དུ་རྟག་པར་གནས་པ་ལས་སེམས་ཅན་གང་གི་རྒྱུད་ཅུང་ཟད་སྦྱངས་པ་རྣམས་ཀ ྱི ས་ དེའི་རང་བཞིན་རྣམ་པ་དང་བྲལ་བ་ཇི་ལྟ་བར་ནི་མ་མཐོང་ཡང་སྒྲིབ་པའི་རབ་རིབ་ཅུང་ཟད་དག་པའི་རྒྱུས་རྣམ་པ་དང་ བཅས་པ་གཟུགས་སྐུའི་རྣམ་པར་སྣང་ཞིང༌། རང་རྒྱུད་དང་ཐ་དད་མེད་ནའང་དངོས་པོའི་བག་ཆགས་ཀྱི་དབང་གིས་ རང་ལས་རྒྱུད་ཐ་དད་པ་ཕ ྱི ་རོལ་ལྟར་སྣང་བ་ནི་གཟུགས་ཀྱི ་སྐུ་སྟེ་ཆོས་སྐུ་ཇི་ལྟ་བ་མཐོང་བའི་ཚེ་གཟུགས་སྐུའི་རྣམ་ པར་མི་སྣང་བའི་ཕྱི ར། ཀུན་རྫོབ་བརྡའི་སྐུ་ཞེས་རྣམ་པར་འཇོག་སྟེ་སྐུ་གཉིས་ཀྱི ་རྣམ་གྲངས་གཅིག་གོ ། དེས་ན་གཟུགས་སྐུ་གདུལ་བྱའི་མིག་ཤེས་ཡིན་གྱི་སངས་རྒྱས་མ་ཡིན་ནོ་ཟེར་བ་དག་ཀྱང་སངས་རྒྱས་ནི་ ཆོས་ཀ ྱི ་སྐུའོ་ཞེས་པའང་ཐོས་ཤིང་སྣང་བ་སེམས་སུ་བཤད་པས་སེམས་ལས་དོན་གཞན་པའི་དངོས་པོ་མེད་པའང་ ཅུང་ཟད་ཁོང་དུ་ཆུད་པས་དེ་ལྟ་ན་གཟུགས་སྐུ་ནི་ཆོས་སྐུ་མ་ཡིན་པས་སངས་རྒྱས་མ་ཡིན་པར་སྣང་ངོ་སྙམ་པ་དང༌། 


སྣང་བ་སེམས་ཡིན་ན་གཟུགས་སུ་སྣང་བ་རྣམས་མིག་ཤེས་དང༌། སྒྲར་སྣང་བ་རྣམས་ཉན་ཤེས་སོགས་ཡིན་པར་ རིགས་པས་དེ་ལྟ་ན་གཟུགས་སྐུ་ནི་དེའི་མིག་ཤེས་སོ་སྙམ་པ་ཞིག་ཤར་བ་སྟེ། བཤད་པའི་རྣམ་གྲངས་འདི་ཅུང་ཟད་གོ་ ཡང་དཔ ྱི ས་ཕ ྱི ན་པར་སྨྲ་མ་ནུས་པས་ཡོན་པོའི་གཏམ་ཞིག་བྱུང་བར་ཟད་ལ། དེས་ན་འདི་སྐབས་སུ་གཟུགས་སྐུ་མཐོང་བ་ཡང་སེམས་ཅན་གྱི ་ཁམས་རྒྱུད་ལ་བུམ་པ་ལ་ནམ་མཁའ་ལྟར་ དབྱེར་མེད་དུ་གནས་པའི་ཆོས་སྐུ་དེ་ཉིད་ཅུང་ཟད་མཐོང་བ་ཡིན་པ་ལ་དགོངས་ནས་རྒྱུད་བླར། ཐེག་པ་འདི་ལ་གནས་པ་རྣམས། ། ནང་གི་དམ་པ་ཆོས་སྐུ་ནི། ། ཡེ་ཤེས་མིག་གིས་མཐོང་བར་འགྱུར། །ཞེས་དང༌། འདི་ནི་རང་སེམས་སྣང་བ་ཞེས། ། སོ་སོ་སྐྱེ་བོས་མི་ཤེས་མོད། ། ཅེས་གསུངས་པ་སྟེ། དེའི་ཕྱི ར་ཆོས་གཟུགས་ཀ ྱི་སྐུ་གཉིས་ཀ་རང་རྒྱུད་ལས་གཅིག་པ་དང་ཐ་དད་པ་གང་ཡང་མ་ ཡིན་ནོ། །སངས་རྒྱས་ཆོས་སྐུ་ཉིད་དུ་བཤད་པས་གཟུགས་སྐུ་སངས་རྒྱས་ཀྱི་སྐུ་མ་ཡིན་པར་སྟོན་པ་ཡང་མ་ཡིན་ཏེ། དཔེར་ན། རིང་སྲེལ་ཅན་ག ྱི ་མཆོད་རྟེན་ཞིག་ལ་སྐྱེ་བོ་མིག་ལྡན་གྱི ས་ལྟ་བ་ན་སྐྱ་རེངས་དང་པོའི་དུས་སུ་ར་རི་ཙམ་ མཐོང་ཞིང་ནམ་ནངས་ཀར་དེ་བས་ཆེས་གསལ་བ་དང་ཉི་མའི་དཀྱི ལ་འཁོར་ཤར་བ་ན་ཇི་ལྟ་བར་མཐོང་བ་ལྟར་ལས་ ཀ ྱི་སྒྲིབ་པ་དག་པ་སྐྱ་རེངས་དང་པོ་ལྟ་བུའི་ཚེ་མཆོད་རྟེན་ལྟ་བུའི་ཆོས་སྐུ་དེ་ཉིད་ལ་མཆོག་གི་སྤྲུལ་སྐུར་སྣང་བ་དང༌། ཉོན་སྒྲིབ་དག་པ་ནམ་ནངས་ཀ་ལྟ་བུའི་ཚེ་ལོངས་སྐུར་སྣང་བ་དང༌། ཤེས་སྒྲིབ་དག་པ་ཉི་མའི་དཀྱི ལ་འཁོར་ཤར་བ་ ལྟ་བུའི་ཚེ་ཆོས་སྐུ་ཇི་ལྟ་བ་ཉིད་མཐོང་བ་མེད་པའི་ཚུལ་དུ་མཐོང་བ་སྟེ། སྐུ་གསུམ་ག ྱི ་མདོར། ཆོས་ཀ ྱི་སྐུ་ནི་དེ་བཞིན་ གཤེགས་པའི་ངོ་གང་ལ་ལྟ་བར་བྱའོ། །ལོངས་སྤྱོད་རྫོགས་པའི་སྐུ་ནི་བྱང་ཆུབ་སེམས་དཔའི་ངོ་གང་ལ་ལྟ་བར་བྱའོ། །སྤྲུལ་པའི་སྐུ་ནི་མོས་པས་སྤྱོད་པའི་སོ་སོ་སྐྱེ་བོའི་ངོ་གང་ལ་ལྟ་བར་བྱའོ། །ཞེས་སོ། ། ཅི་སྣང་ཚུལ་གྱི་སྐུ་གདུལ་བྱའི་མིག་ཤེས་སུ་བཤད་པ་འདི་རྗེ་བཙུན་ངལ་གསོར་ཡང་བཞེད་པ་མ་ཡིན་ནམ་ཞེ་ ན། དེ་ནི་རྗེ་ཉིད་ཀྱི་མཁན་པོ་དཔལ་ཆོས་གྲུབ་སེང་གེའི་བཀས་གཞན་སྟོང་གི་གྲུབ་པ་ཟུངས་ཤིག་ཅེས་བཀའ་བསྩལ་ པ་སྒྲུབ་ཕ ྱི ར་ཡུམ་དོན་ཇོ་ཟིའི་ལུགས་སུ་བཀྲལ་བ་ཡིན་གྱི་ངེས་པའི་དོན་མ་ཡིན་ནོ་ཞེས་ཡང་ཡང་བཀའ་བསྩལ་ཞིང༌། ཞིབ་མོར་ཕྱེ་ན་རྗེ་བཙུན་གྱི་རྩ་བ་གཞན་སྟོང་དང༌། སློབ་དཔོན་ག ྱི ་འགྲེལ་པ་རང་སྟོང་དུ་འགྲེལ་བར་མཛད་པས་དོན་ ག ྱིས་ན་གཉི་ག་ལ་ཞེན་བྱ་མིན་པར་བསྟན་པ་ཡིན་ནོ། ། ཡང་ན་སྤངས་པ་ཕུན་སུམ་ཚོགས་པ་ནི་རང་དོན་རྣམ་པར་གྲོལ་བའི་སྐུ་དང༌། རྟོགས་པ་ཕུན་སུམ་ཚོགས་པ་ནི་

གཞན་དོན་ཆོས་ཀ ྱི་སྐུ་ཡིན་ལ། དེ་གཉིས་ཀྱང་ཡང་དག་པར་གཉིས་སུ་མེད་པའི་རྣམ་པ་གཅིག་ཁོ་ན་སྟེ། རྒྱུད་བླར། རྣམ་གྲོལ་ཆོས་ཀ ྱི་སྐུ་དག་ནི། ། རྣམ་གཉིས་རྣམ་གཅིག་ཤེས་བྱ་སྟེ། །ཞེས་སོ། ། འདི་ནི་ཉོན་མོངས་བག་ཆགས་དང་བཅས་པས་གཟོད་ནས་མ་གོས་པ་ཉིད་ལ་མ་གོས་པ་ཉིད་དུ་འགགས་པའི་ཕྱི ར། ཟག་པ་མེད་པས་བརྟན་པའི་ཡོན་ཏན་དང༌། དུས་གསུམ་ག ྱི ་ཡུལ་ལ་ཆགས་ཐོགས་མེད་པའི་ཡེ་ཤེས་འཇུག་པས་ཁྱབ་ པ་ཞི་བའི་ཡོན་ཏན་དང༌། ནམ་ཡང་མི་འཇིག་པའི་རང་བཞིན་ཡིན་པས་ན་འདུས་མ་བྱས་པ་རྟག་པའི་ཡོན་ཏན་དང༌། འཇིག་པ་མེད་པ་ཉིད་མི་འགྱུར་བ་རྟག་པའི་གནས་འཕོ་བ་མེད་པའི་ཡོན་ཏན་ཏེ་བཞི་དང་ལྡན་པ་སྟེ། ཉོན་མོངས་རྣམས་ནི་བག་ཆགས་དང༌། ། བཅས་པ་འགགས་ཕ ྱིར་ཟག་མེད་དེ། ། ཆགས་མེད་ཐོགས་པ་མེད་པའི་ཕྱི ར། ། ཡེ་ཤེས་ཁྱབ་པ་ཉིད་དུ་འདོད། ། གཏན་དུ་འཇིག་པ་མེད་པ་ཡི། ། རང་བཞིན་ཡིན་ཕྱི ར་འདུས་མ་བྱས། ། འཇིག་མེད་ཉིད་ནི་བརྟན་པ་སྟེ། ། བརྟན་སོགས་རྣམས་ཀ ྱིས་དེ་བཤད་དོ། ། ཞེས་ཏེ་སྐུ་གཉིས་ཀྱི ་རྣམ་གྲངས་གཅིག་གོ །འདི་ལ་ཀུན་མཁྱེན་རོང་སྟོན་ག ྱིས་ནི་ཉོན་སྒྲིབ་སྤངས་པ་རྣམ་གྲོལ་ག ྱི ་སྐུ་ དང༌། ཤེས་སྒྲིབ་སྤངས་པ་ཆོས་ཀ ྱི ་སྐུ་སྟེ་རྣམ་གྲོལ་ག ྱི་སྐུས་ནི་ཉན་རང་དང་མཚུངས་ལ་ཆོས་ཀ ྱི ་སྐུས་ཁྱད་པར་དུ་བྱས་ སོ་ཞེས་པའི་དགོངས་པ་ངེས་འགྲེལ་ག ྱི ་ལུང་འདྲེན་པར་མཛད་མོད་ཀྱང་ཅུང་ཟད་མི་མཚུངས་ཏེ། དགོངས་འགྲེལ་ག ྱི་ ཆོས་སྐུ་ནི་གནས་གྱུར་ཐོབ་པ་ལ་གསུངས་པའི་ཕྱི ར་རོ། ། སྐུ་གསུམ་ག ྱི ་རྣམ་པར་བཞག་པ་ལ། ཆོས་སྐུ་དབྱེ་གཞིར་བྱས་པ། དབྱེ་ངོར་བྱས་པ། ཆོས་སྐུ་གསུམ་དུ་འཇོག་པ་སྟེ་ གསུམ་ལས། དང་པོ་ཆོས་སྐུ་དབྱེ་གཞིར་བྱས་པལྟར་ན། ཆོས་ཀ ྱི་སྐུ་ནི་སྔར་བསྟན་པ་རྫོགས་པའི་སངས་རྒྱས་དངོས་དེ་ཉིད་ཡིན་ལ། དེ་ལ་དབྱེ་ན། ངོ་བོ་ཉིད་ཀྱི ་སྐུ་དང༌། ལོངས་སྤྱོད་རྫོགས་པའི་སྐུ་དང༌། སྤྲུལ་པའི་སྐུའོ། །

 དེ་ལ་ངོ་བོ་ཉིད་ཀྱི་སྐུ་ནི། ཟག་པ་མེད་པའི་ཆོས་རྣམས་རྣམ་པ་ཐམས་ཅད་དུ་ཤིན་ཏུ་རྣམ་པར་དག་པ་ཐོབ་པ་ སྟེ། མངོན་རྟོགས་རྒྱན་ལས། ཐུབ་པའི་ངོ་བོ་ཉིད་སྐུ་ནི། ། ཟག་པ་མེད་པའི་ཆོས་གང་དག ། ཐོབ་གྱུར་རྣམ་ཀུན་རྣམ་དག་པ། ། དེ་དག་རང་བཞིན་མཚན་ཉིད་ཅན། ། ཞེས་གསུངས་ལ། ཟག་མེད་ཀྱི ་ཆོས་གང་ཞེ་ན། བྱང་ཕྱོགས་སོ་བདུན་དང༌། ཚད་མེད་བཞི་དང༌། རྣམ་ཐར་བརྒྱད་ དང༌། མཐར་གནས་སྙོམས་འཇུག་དགུ་དང༌། ཟད་པར་བཅུ་དང༌། ཟིལ་གནོན་བརྒྱད་དང༌། ཉོན་མོངས་མེད་པའི་ཏིང་ ངེ་འཛིན་དང༌། སྨོན་གནས་མཁྱེན་པ་དང༌། མངོན་ཤེས་དྲུག་དང༌། སོ་སོ་ཡང་དག་པར་རིག་པ་བཞི་དང༌། རྣམ་ཀུན་ ཡོངས་སུ་དག་པ་བཞི་དང༌། དབང་བཅུ་དང༌། སྟོབས་བཅུ་དང༌། མི་འཇིགས་པ་བཞི་དང༌། སྲུང་བ་མེད་པ་གསུམ་དང༌། དྲན་ཉེ་གསུམ་དང༌། བསྙེལ་བ་མི་མངའ་བའི་ཆོས་ཉིད་དང༌། བག་ཆགས་བཅོམ་པ་དང༌། ཐུགས་རྗེ་ཆེན་པོ་དང༌། མ་ འདྲེས་པའི་ཆོས་བཅོ་བརྒྱད་དང༌། རྣམ་མཁྱེན་ཉིད་དང༌། རང་བཞིན་རྣམ་པར་དག་པ་ཆོས་ཀ ྱི་སྐུ་ཉིད་དེ་དེ་རྣམས་སྒྲིབ་ བྲལ་དུ་མངོན་སུམ་དུ་བྱས་པ་སྟེ། བྱང་ཆུབ་ཕྱོགས་མཐུན་ཚད་མེད་དང༌། །སོགས་ནས། རྣམ་པ་ཐམས་ཅད་མཁྱེན་ཉིད་དང༌། ། ཆོས་ཀ ྱི་སྐུ་ཞེས་བརྗོད་པ་ཡིན། །ཞེས་སོ། ། ཡང་ན་མཚན་ཉིད་ལྔའམ། ཡོན་ཏན་ལྔ་ལྡན་ནི་ངོ་བོ་ཉིད་ཀྱི ་སྐུ་སྟེ། རྒྱུད་བླར། དེ་ལ་སངས་རྒྱས་རྣམས་ཀྱི་ནི། ། ངོ་བོ་ཉིད་སྐུ་མཚན་ཉིད་ལྔ། ། མདོར་ན་ཡོན་ཏན་ལྔ་དང་ནི། ། ལྡན་པ་ཉིད་དུ་རིག་པར་བྱ། །ཞེས་སོ། ། དེ་ཡང་འདུས་མ་བྱས་པ་དང༌། རྣམ་དབྱེར་མེད་པ་དང༌། སྒྲོ་སྐུར་ག ྱི་མཐའ་གཉིས་སྤངས་བ་དང༌། སྒྲིབ་གསུམ་ལས་ གྲོལ་བ་དང༌། འོད་གསལ་བ་སྟེ་མཚན་ཉིད་ལྔའོ། །ཅིའི་ཕྱི ར་འོད་གསལ་ཞེ་ན། དྲི་མ་མེད་ཅིང་རྟོག་པ་མེད་པ་དང༌། སོ་ སོ་རང་རིག་གི་ཤེས་པའི་ཡུལ་ཡིན་པ་དང༌། ཆོས་ཀ ྱི ་དབྱིངས་ངོ་བོ་ཉིད་ཀྱིས་དག་པའི་ཕྱི ར་འོད་གསལ་བ་སྟེ།

འདུས་མ་བྱས་ཤིང་རྣམ་དབྱེར་མེད། ། མཐའ་གཉིས་དག་ནི་རྣམ་པར་སྤངས། ། ཉོན་མོངས་ཤེས་བྱ་སྙོམས་འཇུག་གི ། སྒྲིབ་གསུམ་ལས་ནི་ངེས་གྲོལ་ཏེ། ། དྲི་མེད་རྣམ་པར་རྟོག་མེད་དེ། ། རྣལ་འབྱོར་རྣམས་ཀྱི་ཡུལ་ཡིན་ཕྱི ར། ། ཆོས་དབྱིངས་ངོ་བོ་ཉིད་ཀྱིས་ནི། ། དག་པའི་ཕྱི ར་ན་འོད་གསལ་བ། །ཞེས་སོ། །  ཡང་ན་ཚད་མེད་པས་རྒྱ་ཆེ་བའི་ཕྱིར་གཞལ་དུ་མེད་པ་དང༌།  མཐའ་ཡས་པས་གྲངས་མེད་པ་དང༌།  རྟོག་གེའི་ ཡུལ་མིན་ཕྱིར་བསམ་དུ་མེད་པ་དང༌།  སངས་རྒྱས་ཉིད་གཅིག་པུ་འབའ་ཞིག་པར་ཟད་ཀྱི་སུ་དང་ཡང་མི་མཚུངས་ པས་མཉམ་པ་མེད་པ་དང༌།  བག་ཆགས་དང་བཅས་པའི་དྲི་མ་སྤངས་པའི་ཕྱིར། མཐར་ཐུག་པའི་ཡོན་ཏན་དང་ལྔར་ ལྡན་པ་སྟེ། གཞལ་མེད་གྲངས་མེད་བསམ་མེད་པ། ། མཉམ་མེད་དག་པའི་མཐར་ཐུག་པའི། ། ཡོན་ཏན་རྣམས་དང་ཡང་དག་པར། ། ངོ་བོ་ཉིད་ཀྱི་སྐུ་ལྡན་ཏེ། ། རྒྱ་ཆེའི་ཕྱི ར་དང་གྲངས་མེད་ཕྱི ར། ། རྟོག་གེའི་ཡུལ་ནི་མིན་ཕྱི ར་དང༌། ། འབའ་ཞིག་བག་ཆགས་བཅས་སྤངས་ཕྱི ར། ། གཞལ་མེད་ལ་སོགས་གོ་རིམ་བཞིན། །ཞེས་སོ། ཡང་ན་མཚན་ཉིད་གསུམ་ལྡན་ཏེ། རྒྱན་ལས། རང་བཞིན་སྐུ་ནི་མཉམ་པ་དང༌། ། ཕྲ་ཞིང་དེ་དང་འབྲེལ་བ་དང༌། །

ཞེས་པ་སྟེ། སྤྲོས་པ་ཉེ་བར་ཞི་བའི་མཉམ་པས་ནི་གཟུགས་སྐུ་ལས་ཁྱད་པར་དུ་བྱས་པ་ཕྲ་བའི་ཕྱི ར་འདུས་མ་བྱས་ ཀ ྱི ས་མ་བསྡུས་པ་དང༌། ལོངས་སྐུ་དང་འབྲེལ་བས་མ་དག་པ་དང༌། ཅུང་ཟད་དག་པའི་དེ་བཞིན་ཉིད་ལས་ཁྱད་པར་དུ་ གྱུར་པའོ། །ངོ་བོ་ཉིད་སྐུ་འདི་ནི་ལོངས་སྤྱོད་རྫོགས་སྐུ་སྣང་བའི་རྒྱུ་སྟེ། དགྱེས་དགུར་ལོངས་སྤྱོད་བསྟན་པ་ལ། ། ལོངས་སྤྱོད་རྫོགས་འབྱོར་རྒྱུར་འདོད་དོ། །ཞེས་སོ། །  ཆོས་སྐུ་དབྱེ་ངོར་བྱས་པའི་སྐུ་གསུམ་གྱི་ཚེ། ངོ་བོ་ཉིད་སྐུ་འདི་ཉིད་ལ་ཆོས་ཀ ྱི ་སྐུར་བརྗོད་པ་སྟེ། སྐུ་གསུམ་ག ྱི ་མདོ་ ལས། རིགས་ཀྱི་བུ་དེ་བཞིན་གཤེགས་པའི་སྐུ་གསུམ་ནི་རང་བཞིན་རྣམ་པར་དག་པ་ནི་ཆོས་ཀ ྱི ་སྐུའོ། །ཞེས་དང༌། རིགས་ཀྱི་བུ་དེ་བཞིན་གཤེགས་པའི་ཆོས་ཀ ྱི་སྐུ་ནི་ནམ་མཁའ་ལྟར་རང་བཞིན་མེད་པའི་དོན་ཏོ། །ཞེས་སོ། །  ཆོས་སྐུ་དང་ངོ་བོ་ཉིད་སྐུ་ཐ་དད་དུ་དབྱེ་ངོར་བྱས་ཏེ་སྐུ་བཞིར་འཇོག་པའི་ཚེ་ནི། སྤངས་པ་ཕུན་ཚོགས་ངོ་བོ་ ཉིད་ཀྱི ་སྐུ་དང༌། རྟོགས་པ་ཕུན་ཚོགས་ཆོས་ཀ ྱི ་སྐུར་འཇོག་ལ། ཡང་ན་ཆོས་ཀ ྱི ་དབྱིངས་ཇི་ལྟ་བ་མངོན་དུ་བྱས་པ་ངོ་ བོ་ཉིད་སྐུ་དང༌། སྤངས་པ་ཕུན་ཚོགས་ཆོས་ཀ ྱི ་སྐུ་དང༌། རྟོགས་པ་ཕུན་ཚོགས་གཟུགས་ཀྱི་སྐུར་ཡང་བཤད་ལ། ཆོས་ སྐུ་གསུམ་དུ་འཇོག་ཚུལ་ནི་བཤད་ཟིན་ཏོ། ། སྐུ་ལྔར་རྣམ་པར་འཇོག་པའི་ཚེ་ནི། ཆོས་དབྱིངས་རང་བཞིན་རྣམ་དག་མངོན་དུ་བྱས་པའི་ཆ་ལ་ཆོས་དབྱིངས་ ཀ ྱི་སྐུ་དང༌། རེས་འགའ་ཆོས་ཀ ྱི ་དབྱིངས་ཀ ྱི་ཡེ་ཤེས་སུའང་བཤད་ཅིང༌། སྤངས་པ་ངོ་བོ་ཉིད་ཀྱི ་སྐུ་དང༌། རྟོགས་པ་ ཆོས་ཀ ྱི ་སྐུ་དང༌། གཞན་དོན་བྱེད་ཚུལ་གྱི་ཆ་ནས་གཟུགས་སྐུ་གཉིས་ཏེ་ལྔར་འཇོག་གོ། ཐར་རྒྱན་ལས་ནི། ཆོས་སྐུ་ནི་སྟོང་ཉིད་རྟོགས་པས་ནོར་བ་ཟད་དེ་འཁྲུལ་པ་ལོག་པ་ཙམ་ལ་མིང་བཏགས་པ་ ལས་མཚན་ཉིད་དང་མཚན་གཞིར་གྲུབ་པ་གང་ཡང་མི་མངའ་ལ། དེ་ཐོབ་པས་སྟོབས་སོགས་ཡོན་ཏན་ཐམས་ཅད་ འདུ་བའི་ཕྱི ར་རང་དོན་ག ྱི ་སྐུའམ་སངས་རྒྱས་དངོས་ཡིན་ལ། དེ་ཐོབ་པ་ལྟ་ཞོག་དེ་ལ་མོས་པ་བྱས་པ་དང༌། ཅུང་ཟད་ རྟོགས་པ་དང༌། ཕྱོགས་གཅིག་རྟོགས་པ་དང༌། ཕལ་ཆེར་རྟོགས་པ་རྣམས་ཀྱང་ཡོན་ཏན་རིམ་པ་ལྟར་ཅུང་ཟད་དང༌། མང་པོ་དང༌། དཔག་མེད་དང་ལྡན་ཏེ་སྦྱོར་ལམ་པ་དང༌། ཉན་རང་དང༌། ཕྱིར་མི་ལྡོག་པའི་བྱང་སེམས་རྣམས་ཀྱི ་ཡོན་ ཏན་རྣམས་རིམ་པས་ཡིན་ལ། ལྡོག་པའི་ཆ་ནས་བཙལ་ན།  སངས་རྒྱས་ཐམས་ཅད་ཀ ྱི ་ཆོས་སྐུ་མཚུངས་པས་མཉམ་པ་དང༌།  སྤྲོས་པ་དང་ བྲལ་བས་ཟབ་པ་དང༌།  འདུས་མ་བྱས་པས་རྟག་པ་དང༌།  དབྱིངས་དང་ཡེ་ཤེས་ཐ་མི་དད་པས་དབྱེར་མེད་པ་དང༌།  ཡང་དག་པས་ཕ ྱིན་ཅི་མ་ལོག་པ་དང༌།  དྲི་མ་མེད་པས་གཙང་བ་དང༌།  རྣམ་པར་མི་རྟོག་པས་འོད་གསལ་བ་ དང༌།  ལོངས་སྤྱོད་རྫོགས་སྐུའི་རྟེན་དུ་གྱུར་པ་སྟེ་ཡོན་ཏན་བརྒྱད་དང་ལྡན་པ་སྟེ། རྒྱུད་བླའི། ཐོག་མ་དབུས་མཐའ་ མེད་ཅིང་རྣམ་དབྱེར་མེད། །སོགས་འདྲེན་པར་མཛད་དོ། །

ེ་ལྟ་བུའི་རྫོགས་པའི་སངས་རྒྱས་དེ་ཉིད་གདུལ་བྱ་ལ་ཇི་ལྟར་སྣང་བའི་ཚུལ་ནི། སངས་རྒྱས་ཉིད་ནི་གཟུགས་ སྐུར་སྣང་བ་དང་མི་སྣང་བ་གང་གི་དུས་ནའང་ཁྱད་པར་ཅུང་ཟད་ཀྱང་མེད་པར། ཆོས་ཉིད་རང་གི་ངོ་བོ་ལས་གཡོ་བ་མི་ མངའ་མོད་ཀྱང་ནམ་གདུལ་བྱའི་རྒྱུད་དག་པ་དེའི་ཚེ་གཟུགས་སྐུའི་སྣང་བ་འབྱུང་བ་སྟེ། ཡུམ་ག ྱི ་རྒྱན་ལས། རྒྱུ་ནི་ཡོངས་སུ་ས ྨི ན་གྱུར་ནས། ། གང་དང་གང་ལ་གང་དང་ནི། ། གང་ཚེ་བྱ་བ་ཕན་གྱུར་པ། ། དེ་དང་དེ་ལ་དེ་སྣང་ངོ༌། །ཞེས་སོ། ། དེ་ལ་ལོངས་སྤྱོད་རྫོགས་པའི་སྐུ་ནི། སཾབྷོ་ག་ཀཱའ་ཡ་ཞེས་ཐེག་པ་ཆེན་པོ་འབའ་ཞིག་ལ་རྫོགས་པར་ལོངས་སྤྱོད་པའི་ ཕ ྱི ར། ལོངས་སྤྱོད་རྫོགས་སྐུ་ཞེས་བྱ་སྟེ། ཐེག་ཆེན་ཉེ་བར་ལོངས་སྤྱོད་ཕྱིར། །ཞེས་པ་ཉིད་དོ། ། མཚན་ཉིད་ནི། མངོན་རྟོགས་རྒྱན་ལྟར་ན། སྐུ་མཚན་དཔེ་དང་ལྡན་ཞིང་ཐེག་ཆེན་འབའ་ཞིག་གསུང་བ་ནམ་ཡང་ མྱ་ངན་ལས་མི་འདའ་བ་སྟེ། མཚན་ནི་སུམ་བཅུ་རྩ་གཉིས་དང༌། ། དཔེ་བྱད་བརྒྱད་ཅུའི་བདག་ཉིད་འདི། ། ཐེག་ཆེན་ཉེ་བར་ལོངས་སྤྱོད་ཕྱི ར། ། ཐུབ་པའི་ལོངས་སྤྱོད་རྫོགས་སྐུར་བཞེད། །ཅེས་སོ། ། ནམ་ཡང་མྱ་ངན་ལས་མི་འདའ་བ་ནི་དེང་སང་གི་རྩོད་ངོར་བསྣན་པ་སྟེ། ཐེག་གཅིག་སྟོན་པའི་མཆོག་གི་སྤྲུལ་སྐུས་མ་ ངེས་བ་སྤངས་བའི་ཕྱི ར་རོ། ། ཡང་ན་མཚན་ཉིད་ལྔ་ལྡན་གྱི ་སྐུ་སྟེ།  ཐེག་ཆེན་གྱི ་ཆོས་མཐའ་ཡས་པ་ལ་རྫོགས་པར་ལོངས་སྤྱོད་པ་དང༌།  རང་བཞིན་གྱི་སྐུ་མཚན་དཔེ་དང་ལྡན་པ་བྱང་འཕགས་ལ་རྟག་ཏུ་སྣང་བ་དང༌།  འགྲོ་དོན་རྒྱུན་མི་འཆད་པ་དང༌།  འབད་མེད་དུ་གདུལ་བྱའི་འདོད་པ་སྐོང་བ་དང༌།  ནོར་བུ་ཚོན་དང་ཉེ་བ་ལྟར་དེའི་ངོ་བོ་མིན་པའི་ཆོ་འཕྲུལ་སྣ་ཚོགས་ པ་སྟོན་པ་སྟེ་ལྔ་དང་ལྡན་པའོ། །ཇི་སྐད་དུ། རྒྱུད་བླར། སྣ་ཚོགས་ཆོས་ལ་རྫོགས་ལོངས་སྤྱོད། ། རང་བཞིན་ཆོས་འདི་སྣང་ཕྱི ར་དང༌། ། ཐུགས་རྗེས་དག་པའི་རྒྱུ་མཐུན་པ། །

འགྲོ་དོན་རྒྱུན་མི་འཆད་ཕྱི ར་དང༌། ། རྣམ་པར་རྟོག་མེད་ལྷུན་གྲུབ་པར། ། འདོད་བ་ཇི་བཞིན་ཡོངས་སྐོང་ཕ ྱི ར། ། ཡིད་བཞིན་ནོར་བུའི་རྫུ་འཕྲུལ་གྱི ས། ། རྫོགས་པར་ལོངས་སྤྱོད་རྣམ་པར་གནས། ། ཞེས་གསུངས་ཤིང༌། དེའི་དོན་བསྡུ་བའི་ཕྱི ར། བརྗོད་དོན་མཛད་རྒྱུན་མི་འཆད་དང༌། ། མངོན་པར་འདུ་བྱེད་མེད་པ་དང༌། ། དེ་ཡི་ངོ་བོ་མིན་སྟོན་ལ། ། འདིར་ནི་སྣ་ཚོགས་རྣམ་ལྔར་བརྗོད། །ཅེས་སོ། ། འདིར། སྣ་ཚོགས་ཆོས་ལ་རྫོགས་ལོངས་སྤྱོད། །ཅེས་སྣ་ཚོགས་སུ་བསྒྱུར་མོད་ཀྱང་སྣ་ཚོགས་པའམ་བི་ཤྭ་དོན་ཤིན་ ཏུ་མང་པོ་ལ་ཡང་འཇུག་ཅིང༌། ཤིན་ཏུ་མང་པོ་ནི་གྲངས་མཐའ་ཡས་པའི་དོན་ཡིན་པས་ཐེག་ཆེན་གྱི ་ཆོས་མཐའ་ཡས་ པ་ལ་ལོངས་སྤྱོད་པའི་དོན་ཅན་ཡིན་ལ། བརྗོད་བྱ་ནི་དེ་ཁོ་ན་ཉིད་དུ་གཅིག་པས་སྤྲུལ་སྐུ་ལྟར་ཆོས་སྣ་ཚོགས་སྟོན་པ་ ལ་གོ་བར་མི་བྱ་ལ། དེས་ན། མཐའ་ཡས་ཆོས་རྫོགས་ལོངས་སྤྱོད་དང༌། །ཞེས་བསྒྱུར་ན་བཟང་བར་སྣང་ངོ༌། ། ཡང་ན་རང་བཞིན་གྱི་སྐུ་དང་སྤྲུལ་པའི་སྐུ་ལས་རྣམ་པ་དྲུག་གིས་ཐ་དད་པའི་སྐུ་སྟེ། ལོངས་སྤྱོད་རྫོགས་པ་ཁམས་ཀུན་ཏུ། ། འཁོར་ཡོངས་སྡུད་དང་ཞིང་དང་མཚན། ། སྐུ་དང་ཆོས་རྫོགས་ལོངས་སྤྱོད་དང༌། ། མཛད་པ་དག་གིས་ཐ་དད་དོ། ། ཞེས་པ་ལ་དབྱིག་གི་ཞབས་ཀྱི ་འགྲེལ་པར།  འཁོར་སྡུད་བ་ཐ་དད་དེ། ལོངས་སྐུའི་འཁོར་མ་འདྲེས་པའོ། །  ཞིང་ཐ་ དད་དེ། གསེར་དང་དངུལ་དང་བཻཌཱུརྱ་ལ་སོགས་པའི་རང་བཞིན་གྱི ས་ཐ་དད་དོ། །  མཚན་ཐ་དད་དེ། རྣམ་སྣང་དང་ འོད་དཔག་ཏུ་མེད་པ་ལ་སོགས་པའོ། །  སྐུ་ཐ་དད་དེ། སྐུའི་ཁ་དོག་དང་ཚད་ལ་སོགས་པའོ། །  ཆོས་ལ་རྫོགས་ པར་ལོངས་སྤྱོད་པ་ཐ་དད་དེ། ཁ་ཅིག་མདོ་པདྨ་དཀར་པོ་དང་ཁ་ཅིག་ས་བཅུ་པ་སོགས་གསུང་བའོ། །  མཛད་པ་ཐ་ དད་དེ། སོ་སོའི་འཁོར་ཐ་དད་དུ་ས ྨིན་པར་མཛད་པའོ། །ཞེས་པའི་དོན་དུ་བཀྲལ་ལ། འདིར་ཐ་དད་པ་དྲུག་གིས་ཆོས་

སྐུ་མཉམ་པ་ལས་ཁྱད་པར་འབྱེད་ཅིང༌། མཛད་པ་ཐ་དད་པས་སྤྲུལ་སྐུ་ལས་བྱེ་བྲག་ཏུ་འབྱེད་པ་སྟེ་སྤྲུལ་སྐུ་ནི་མཛད་པ་ མཚུངས་པར་འཆད་པའི་ཕྱི ར་རོ། ། གལ་ཏེ་ལོངས་སྐུ་རྣམས་ཞིང་ཐ་དད་ན་ཞིང་ངེས་པ་འོག་མིན་དུ་བཤད་པ་དང་འགལ་ཞིང༌། སྐུ་ཐ་དད་ན་སྐུ་ངེས་ པར་བཤད་པ་དང་འགལ་ལོ་ཞེ་ན། སྤྱི ར་ངེས་པ་ལྔ་ནི་ལོངས་སྐུ་རེ་རེའི་དབང་དུ་བྱས་ནས་གསུངས་ལ། ཐ་དད་པ་དྲུག་ ནི་ལོངས་སྐུ་ཐམས་ཅད་ཀ ྱི་དབང་དུ་བྱས་ནས་གསུངས་ཤིང༌། ཞིང་ཐ་དད་ཀྱང་དེ་ཐམས་ཅད་འོག་མིན་དུ་མཚུངས་ལ། འོག་མིན་དེ་ཡང་བསམ་གྱིས་མི་ཁྱབ་པ་ཆོས་ཀ ྱི ་དབྱིངས་སུ་མཚུངས་པས་གནས་ངེས་པ་དང་ཡང་མི་འགལ་ལོ། །སྐུ་ ནི་མཚན་དཔེ་ཅན་དུ་མཚུངས་ལ། འོད་དང་ཁ་དོག་དང་སྐུའི་ཚད་ལ་སོགས་པས་ཐ་དད་པའོ། ། འོ་ན་སྤྲུལ་སྐུ་དང་ཁྱད་མེད་དུ་འགྱུར་རོ་ཞེ་ན། ཡབ་ཡུམ་དང༌། གདུང་དང༌། བསོད་སྙོམས་ལ་གཤེགས་པ་དང༌། མྱ་ངན་ལས་འདའ་བ་སོགས་སྟོན་མི་སྟོན་ག ྱི་ཁྱད་པར་ཡོད་དོ། ། དེས་ན་གནས་ངེས་པ་འོག་མིན་དང༌། སྐུ་ངེས་པ་ལོངས་སྐུའི་མཚན་དཔེ་ཅན་དང༌། ཆོས་ངེས་པ་ཐེག་ཆེན་ཁོ་ན་ གསུང་ཞིང༌། དུས་ངེས་པ་སྲིད་པ་ཇི་སྲིད་པར་གནས་པ་ཡིན་ལ། འཁོར་ངེས་པ་སྤྱིར་ས་བཅུའི་བྱང་ཆུབ་སེམས་དཔའ་ ལ་སྣང་ཞིང་བྱེ་བྲག་ཏུ་སློབ་དཔོན་ཆོས་བཤེས་ཀྱི ས། ས་བཅུ་པ་བ་ཁོ་ན་ལ་སྣང་བ་ལོངས་སྐུ་གཙོ་བོ་དང༌། ས་དང་པོ་ བ་ཡན་ལ་སྣང་བ་ཕལ་པ་སྟེ་གཙོ་ཕལ་གྱི་རྣམ་བཞག་བྱས་ཤིང༌། བདེན་གཉིས་ནས་ཞིང་ཁམས་ཡོངས་སུ་དག་པ་ས་ བརྒྱད་པ་ན་ཡོད་པས་དེ་ཡན་ལ་སྣང་བ་དང༌། སྐུ་གསུམ་ལ་འཇུག་པའི་མདོ་འགྲེལ་ལས། མཐོང་ལམ་ག ྱི ་སྔ་ལོགས་ ཆོས་མཆོག་ནས་སྣང་བར་ཡང་བཤད་མོད་ཀ ྱི་གཙོ་བོར་ས་ཐོབ་པ་ལ་སྣང་བ་ཉིད་བཟུང་ངོ༌། །ཐར་རྒྱན་ལས་ནི། འཁོར་ཞིང་སྐུ་མཚན་མཛད་པ་ཆོས། ། ལྷུན་ག ྱིས་གྲུབ་དང་རང་བཞིན་མེད། ། དེ་ལྟར་མཚན་ཉིད་བརྒྱད་ལྡན་དུ་བཞེད་དོ། ། དེ་ལ་སྤྲུལ་སྐུ་ཙམ་གྱི་མཚན་ཉིད་ནི། ལོངས་སྐུའི་དངོས་ཀ ྱི་གདུལ་བྱར་མ་གྱུར་པའི་འགྲོ་བ་རྣམས་ས ྲིད་པ་ཇི་ ས ྲི ད་པར་གང་ལ་གང་འདུལ་ག ྱིས་འདུལ་བའི་སྐུ་ནི་སྤྲུལ་པའི་སྐུ་སྟེ། ཡུམ་རྒྱན་ལས། གང་གིས་སྲིད་པ་ཇི་སྲི ད་པར། ། འགྲོ་ལ་ཕན་པ་སྣ་ཚོགས་དག ། མཉམ་དུ་མཛད་པའི་སྐུ་དེ་ནི། ། ཐུབ་པའི་སྤྲུལ་སྐུ་རྒྱུན་མི་འཆད། །ཅེས་དང༌། རྒྱན་ལས།


སངས་རྒྱས་སྤྲུལ་པ་དཔག་མེད་པ། ། སྤྲུལ་པའི་སྐུར་ནི་འདོད་པ་སྟེ། །ཞེས་སོ། ། དབྱེ་ན། རྒྱན་ལས། བཟོ་དང་སྐྱེ་དང་བྱང་ཆུབ་ཆེ། ། མྱ་ངན་འདས་པ་རྟག་སྟོན་པས། ། སངས་རྒྱས་སྤྲུལ་པའི་སྐུ་འདི་ལ། ། རྣམ་པར་གྲོལ་བའི་ཐབས་ཆེན་པོ། ། ཞེས་པ་ལྟར་གསུམ་ལས།  བྱང་ཆུབ་ཆེན་པོ་སྟོན་པ་མཆོག་གི་སྤྲུལ་པའི་སྐུའི་མཚན་ཉིད་ནི། གདུལ་བྱ་ས ྨི ན་པ་ལ་ སྤྲུལ་སྐུར་འཚང་རྒྱ་བའི་མཛད་པ་སྟོན་ཞིང་བསླབ་པ་བཅའ་བ་དང༌། ཆོས་འཁོར་བསྐོར་བས་བསྟན་པའི་བདག་པོའི་ ཕ ྲིན་ལས་མཛད་པ་སྟེ། ཐུགས་རྗེ་ཆེན་པོས་འཇིག་རྟེན་མཁྱེན། ། འཇིག་རྟེན་ཀུན་ལ་གཟིགས་ནས་ནི། ། ཆོས་ཀ ྱི ་སྐུ་ལས་མ་གཡོས་པར། ། སྤྲུལ་པའི་རང་བཞིན་སྣ་ཚོགས་ཀྱི ། ། སྐྱེ་བ་མངོན་པར་སྐྱེ་བ་དང༌། ། དགའ་ལྡན་གནས་ནི་འཕོ་བ་དང༌། ། ལྷུམས་སུ་འཇུག་དང་བལྟམས་པ་དང༌། ། བཟོ་ཡི་གནས་ལ་སྦྱོང་བ་དང༌། ། བཙུན་མོའི་འཁོར་དགྱེས་རོལ་བ་དང༌། ། ངེས་འབྱུང་དཀའ་བ་སྤྱོད་པ་དང༌། ། བྱང་ཆུབ་ས ྙི ང་པོར་གཤེགས་པ་དང༌། ། བདུད་སྡེ་འཇོམས་དང་རྫོགས་པ་ནི། ། བྱང་ཆུབ་ཆོས་ཀ ྱི ་འཁོར་ལོ་དང༌། །

མྱ་ངན་འདའ་བར་གཤེགས་མཛད་རྣམས། ། ཡོངས་སུ་མ་དག་ཞིང་རྣམས་སུ། ། ས ྲིད་པ་ཇི་སྲི ད་གནས་པར་སྟོན། །ཞེས་སོ། ། འདུལ་བ་ལ་བསླབ་པའི་གཞི་བཅའ་བ་ནི་སྟོན་པ་ལས་གཞན་སུས་ཀྱང་མི་ནུས་པས་ཐེག་པ་རྣམས་ཀྱི ་འདུལ་བ་དང་ སྦྱར་ཏེ་མཚན་ཉིད་དུ་སྨོས་སོ། །འདི་རྣམས་ཀྱང་གཙོ་ཆེ་བའི་དབང་དུ་བྱས་ཀྱི ་མཆོག་གི་སྤྲུལ་སྐུ་མ་ལུས་པ་ནི་འདི་ ལྟར་མི་ལྟ་སྟེ། དག་པའི་ཞིང་ཁ་ཅིག་ན་བྱང་ཆུབ་སེམས་དཔའ་པདྨ་ལས་བརྫུས་ཏེ་སྐྱེ་ཞིང༌། དེ་མ་ཐག་ཏུ་བྱང་ཆུབ་ཀྱི་ ཤིང་དྲུང་དུ་འཚང་རྒྱ་བས་བཟོ་དང་རོལ་རྩེད་སོགས་མི་སྟོན་པ་དང༌། བྱང་ཆུབ་སེམས་དཔའ་བྱམས་པ་དཀའ་བ་སྤྱོད་ པ་དང༌། བདུད་འདུལ་བ་མེད་པར་འཚང་རྒྱ་བ་དང༌། སངས་རྒྱས་ཁ་གཅིག་འོད་དང་བྱིན་རླབས་ཙམ་གྱི ས་འདུལ་ བས་ངག་ཚིག་གིས་ཆོས་མི་སྟོན་པ་ཡོད་ཅིང༌། དག་པའི་ཞིང་རྣམས་ན་ནི་བསླབ་པ་བཅའ་བའང་མེད་མོད་ཀ ྱི ། འོན་ ཀྱང་སྤང་བླང་སོགས་འོད་དང་བྱིན་རླབས་ལས་རིག་པར་འགྱུར་བས་བསླབ་པ་བཅའ་བ་དང༌། ཆོས་འཁོར་བསྐོར་བའི་ དོན་དང་དགོས་པ་ནི་གྲུབ་པར་འགྱུར་རོ། ། དེས་ན། ཡོངས་སུ་མ་དག་ཞིང་རྣམས་སུ། །ཞེས་པའང་ལོངས་སྐུའི་ཞིང་ལ་བལྟོས་ན་སྤྲུལ་སྐུའི་ཞིང་ནི་རགས་ པ་ཐོགས་བཅས་སུ་སྣང་ཞིང༌། སྐྱེ་འཇིག་བྱེད་པ་སོགས་ཀ ྱིས་མ་དག་པ་ཡིན་པར་དགོངས་པ་སྟེ། སྤ ྱིར་སྤྲུལ་སྐུའི་ཞིང་ ཉིད་ལ་ནི་ཡོངས་སུ་མ་དག་པ་དང༌། ཡོངས་སུ་དག་ལ་ཀུན་ནས་ཉོན་མོངས་པ་དང༌། ཀུན་ནས་ཉོན་མོངས་ལ་ཡོངས་ སུ་དག་པ་དང་སྣྲེལ་ཞི་དང་སྤྱིའུ་ཚུགས་ཀྱི་ཞིང་སོགས་དུ་མར་གསུངས་སོ། །  དེ་ལ་བཟོ་སྤྲུལ་པའི་སྐུ་ནི། ལྷའི་བུ་ལས་ཐམས་ཅད་པ་སོགས་དང༌།  སྐྱེ་བ་སྤྲུལ་པའི་སྐུ་ནི། གང་ལ་གང་གིས་འདུལ་བ་ངན་སོང་གི་རྣམ་པའི་བར་དང༌། དེ་བཞིན་དུ་གཟིངས་དང་ ཟམ་པ་སོགས་བེམ་པོའི་རྣམ་པ་སོགས་ཚད་མེད་པར་སྣང་བས་འགྲོ་བའི་དོན་བྱེད་པ་ཡིན་ཏེ། ཕལ་ཆེན་ལས། ས་ དང་ཆུ་དང་མེ་དང་རླུང་གིས་ཀྱང་སངས་རྒྱས་བཅོམ་ལྡན་འདས་རྣམས་སེམས་ཅན་ལ་ཕྲི ན་ལས་སྒྲུབ་བོ་ཞེས་དང༌། སངས་རྒྱས་བཅོམ་ལྡན་འདས་ཀ ྱི་སྤྱན་ག ྱི ་སྐྱེ་མཆེད་ཀྱི ས་སངས་རྒྱས་ཀ ྱི ་ཕ ྲིན་ལས་གང་སྒྲུབ་པ་དེ་སྙན་ག ྱི ་སྐྱེ་མཆེད་ ཀ ྱི ས་ཀྱང་སྒྲུབ་པར་མཛད་དོ། ། དེ་བཞིན་དུ་ཤངས་ལྗགས་སྐུ་ཐུགས་རྣམས་ལ་སྦྱར་ནས་ཐུགས་ཀ ྱི ་སྐྱེ་མཆེད་ཀྱི ས་ཕ ྲི ན་ལས་གང་སྒྲུབ་པ་ དེ་འཇིག་རྟེན་ག ྱི ་ཁམས་མ་ལུས་པ་ཐམས་ཅད་ཀ ྱི་དམིགས་པ་དང༌། འཇིག་རྟེན་དང༌། འཇིག་རྟེན་ལས་འདས་པ་སྣ་ ཚོགས་རྣམ་པར་ཕྱེ་བ་ཐམས་ཅད་ཀ ྱིས་སྒྲུབ་པར་མཛད་དོ་ཞེས་སོ། །སྐྱེ་བ་སྤྲུལ་པའི་སྐུ་ཞེས་པའང་གཞན་ངོར་སྐྱེ་བ་ ལ་སོགས་པར་སྣང་བས་དེར་བརྗོད་པ་སྟེ། སངས་རྒྱས་ཉིད་དེར་སྐྱེ་བ་ནི་མ་ཡིན་ཏེ། ཡང་སྲིད་པ་སྤངས་པའི་ཕྱི ར་རོ། །

མཆོག་གི་སྤྲུལ་སྐུའི་དབང་དུ་མཛད་ནས། བྱང་ས་ལས། རྣམ་པ་བཅུས་དེ་བཞིན་གཤེགས་པ་དེ་དག་གི་ཡོན་ ཏན་བརྗོད་པ་དང་རྗེས་སུ་དྲན་པ་ཡིན་ཏེ། བཅུ་པོ་གང་ཞེ་ན། འདི་ལྟར་བཅོམ་ལྡན་འདས་དེ་ནི།  དེ་བཞིན་གཤེགས་ པ།  དགྲ་བཅོམ་པ།  ཡང་དག་པར་རྫོགས་པའི་སངས་རྒྱས།  རིག་པ་དང་ཞབས་སུ་ལྡན་པ།  བདེ་བར་ གཤེགས་པ།  འཇིག་རྟེན་མཁྱེན་པ།  སྐྱེས་བུ་འདུལ་བའི་ཁ་ལོ་བསྒྱུར་བ་བླ་ན་མེད་པ།  ལྷ་དང་མི་རྣམས་ཀྱི་སྟོན་ པ།  སངས་རྒྱས།  བཅོམ་ལྡན་འདས་ཞེས་བྱ་སྟེ།  དེ་ལ་ཕྱིན་ཅི་མ་ལོག་པ་གསུང་བས་ན་དེ་བཞིན་གཤེགས་ པའོ། །ཞེས་སོགས་གསུངས་ཏེ།  མཆོད་པར་འོས་པས་ན་དགྲ་བཅོམ་པ།  ཇི་ལྟ་བ་བཞིན་ཐུགས་སུ་ཆུད་པས་ཡང་ དག་པར་རྫོགས་པའི་སངས་རྒྱས།  རིག་པ་གསུམ་དང་ཞབས་ཞི་ལྷག་གཉིས་དང་གཉི་གའི་ཕྱོགས་དང་ལྡན་པས་ རིག་པ་དང་ཞབས་སུ་ལྡན་པ།  མཆོག་ཏུ་ཁྱད་ཞུགས་པ་དང་མི་ལྡོག་པར་གཤེགས་པས་བདེ་བར་གཤེགས་པ།  སེམས་ཅན་དང་འཇིག་རྟེན་ག ྱི ་ཁམས་ཀ ྱི ་ཀུན་ཉོན་དང་རྣམ་བྱང་གི་རྣམ་པ་ཐམས་ཅད་མཁྱེན་པས་འཇིག་རྟེན་མཁྱེན་ པ།  སེམས་དུལ་བའི་ཐབས་དམ་པ་མཁྱེན་ཞིང་འཇིག་རྟེན་ན་སྐྱེས་བུ་གཅིག་པུར་གྱུར་པས་སྐྱེས་བུ་འདུལ་པའི་ཁ་ ལོ་བསྒྱུར་བ་བླ་ན་མེད་པ།  མིག་དང་ཡེ་ཤེས་དང་དོན་དང་ཆོས་སུ་གྱུར་པའི་ཕྱི ར་དོན་གསལ་བ་གཏན་ལ་འབེབས་ པ་དང་དོན་ཐམས་ཅད་སྟོན་ཞིང་མི་རྟོགས་པ་རྟོགས་པར་མཛད་པ་དང་ཐེ་ཚོམ་གཅོད་ཅིང་ཟབ་མོའི་གནས་རྣམ་པར་ འགྲེལ་ལ་ཡོངས་སུ་བྱང་བར་མཛད་པ་དང་ཆོས་ཐམས་ཅད་ཀ ྱི་རྩ་བ་ཡིན་པ་དང་དེས་འདྲེན་ཞིང་ལྷ་མི་ཐམས་ཅད་ལ་ སྡུག་བསྔལ་ལས་འབྱུང་ཐབས་སྟོན་པས་ན་ལྷ་དང་མི་ཐམས་ཅད་ཀྱི་སྟོན་པ། དོན་དང་ལྡན་པ་དང་མི་ལྡན་པ་དང་གཉི་ ག་མ་ཡིན་པའི་ཆོས་ཀ ྱི་ཚོགས་རྣམ་པ་ཐམས་ཅད་དུ་མངོན་པར་རྫོགས་པར་ཐུགས་སུ་ཆུད་པས་ན་སངས་རྒྱས།  བདུད་དཔུང་བཅས་ཐམས་ཅད་ཀ ྱི་གཡུལ་ཆེན་པོ་བཅོམ་པའི་ཕྱི ར་བཅོམ་ལྡན་འདས་ཞེས་བྱ་བར་བཤད་དོ། ། དེ་ལ་སྐུ་རྣམས་ཀྱི་འབྱུང་བ་ནི། ཆོས་ཀ ྱི་སྐུ་ནི། འབྱུང་བ་དང་མི་འབྱུང་བའི་སྤྲོས་པ་ཉེ་བར་ཞི་བ་ཡིན་ལ། ལོངས་ སྤྱོད་རྫོགས་པའི་སྐུ་ནི། ནམ་མཁའ་ཇི་སྲིད་པ་ཐམས་ཅད་དུ་རྟག་པར་སྣང་བ་ཞེས་བྱ་སྟེ། འོན་ཀྱང་སྣང་བ་པོའི་སེམས་ དཔའ་དེ་སངས་རྒྱས་པ་ཕྱི ན་ཆོས་སྐུ་ཇི་ལྟ་བ་ཉིད་ལས་དེའི་ངོར་གཟུགས་སྐུར་མི་སྣང་མོད་ཀྱང་ཆོས་སྐུ་དེ་ཉིད་ལ་ བྱང་སེམས་གཞན་གྱི ས་ལོངས་སྐུར་སྣང་བ་རྒྱུན་མི་འཆད་པའི་ཕྱིར་དེ་སྐད་དུ་བརྗོད་དོ། ། མཆོག་གི་སྤྲུལ་སྐུ་ནི། མུན་པའི་བསྐལ་པ་ཐམས་ཅད་ལ་མི་འབྱུང་ཞིང༌། མུན་བསྐལ་མང་པོ་སོང་བའི་མཚམས་ ཀ ྱི་སྒྲོན་མེའི་བསྐལ་པ་རྣམས་ལ་འབྱུང་སྟེ། བསྐལ་པ་གཅིག་ལ་སངས་རྒྱས་གཅིག་ཁོ་ན་འབྱུང་བ་དེའི་སྐུ་ཚེ་དང་ བསྟན་པས་བསྐལ་པ་དེ་འཁྱོངས་པ་ནས་བསྐལ་པ་གཅིག་ལ་སངས་རྒྱས་གངྒཱ་ཀླུང་གི་བྱེ་མ་སྙེད་མང་པོ་འབྱུང་བའི་ བར་ཡང་ཡོད་ལ། རྟེན་ག ྱི་གཙོ་བོ་ཡིན་ལ་བློ་གསལ་བའི་ཕྱིར་མི་རྣམས་ཀྱི ་ནང་དང༌། སྐྱེས་པའི་རྟེན་ག ྱིས་འཚང་རྒྱ་ བར་མཛད་ཀྱི ་འགྲོ་བ་གཞན་དང་བུད་མེད་ཀྱི་རྟེན་ག ྱི ས་ཀྱང་མ་ཡིན་ནོ། ། བྱང་ཆུབ་སེམས་དཔའ་མང་དུ་སངས་རྒྱས་པ་རྣམས་སངས་རྒྱས་པའི་ཚེ་གཅིག་གམ་ཐ་དད་ཅེ་ན། གང་ཡང་ མིན་ཏེ། རྒྱན་ལས།

ཆོས་ཀ ྱི ་དབྱིངས་ན་སངས་རྒྱས་རྣམས། ། གཅིག་མིན་མང་པོ་ཡང་མ་ཡིན། ། སྔོན་ག ྱི ་ལུས་རྗེས་འབྲེང་ཕ ྱི ར་དང༌། ། མཁའ་ལྟར་ལུས་ནི་མེད་ཕྱི ར་རོ། །ཞེས་དང༌། རིགས་ཐ་དད་ཕྱི ར་དོན་ཡོད་ཕ ྱི ར། ། རྫོགས་ཕ ྱི ར་ཐོག་མ་མེད་པའི་ཕྱི ར། ། སངས་རྒྱས་གཅིག་མིན་དྲི་མེད་གནས། ། ཐ་དད་མེད་ཕྱི ར་མང་པོའང་མིན། །ཞེས་སོ། ། ཞིང་གཅིག་ཏུ་སངས་རྒྱས་གཅིག་ཁོ་ན་འབྱུང་སྟེ། བདག་འཇིག་རྟེན་འདྲེན་པ་མེད་པའི་ནང་དུ་བདག་འཇིག་རྟེན་ག ྱི་ འདྲེན་པར་གྱུར་ཅིག་ཅེས་སྨོན་ལམ་བཏབ་པ་གྲུབ་པའི་ཕྱིར་དང༌། སངས་རྒྱས་གཅིག་གིས་སྟོང་གསུམ་ག ྱི་ཞིང་དུ་ སངས་རྒྱས་ཀ ྱི ་ཕ ྲིན་ལས་ཐམས་ཅད་མཛད་པར་སྤྱོད་པས་གཉིས་པ་འབྱུང་བ་དོན་མེད་པ་དང༌། སངས་རྒྱས་གཅིག་ པུ་ཉིད་མཐོང་ན་དཀོན་པའི་འདུ་ཤེས་ཀྱི ས་ཆོས་མཉན་པར་འདུན་པ་སྐྱེ་ལ། མང་པོ་མཐོང་ན་དེ་ཙམ་དུ་བརྩོན་པར་མི་ འགྱུར་བའི་ཕྱི ར་དང༌། ཟླ་མེད་པའི་ཚོགས་གཉིས་བསགས་པའི་ཕྱི ར་རོ། ། ཕྱོགས་བཅུའི་ཞིང་མཐའ་ཡས་པ་རྣམས་སུ་ནི་དུས་མཉམ་པར་དགའ་ལྡན་ནས་འཕོ་བ་ནས་མྱ་ངན་ལས་འདའ་ བ་བསྟན་པ་གནས་པ་སོགས་དུས་མཚུངས་ཤིང་མཚན་གཅིག་པ་ཁོ་ན་འང་གཞལ་དུ་མེད་པ་འབྱུང་སྟེ། སྔོན་བྱང་ཆུབ་ སེམས་དཔའ་དཔག་ཏུ་མེད་པ་རྣམས་དུས་མཉམ་པར་ཅིག་ཆར་སེམས་བསྐྱེད་ཅིང༌། སྨོན་ལམ་མཚུངས་པ་རྣམས་ ཞིང་ཐ་དད་པར་དུས་ཅིག་ཏུ་འབྱུང་བའི་ཕྱི ར་རོ། ། དེ་བཞིན་དུ་དུས་མི་མཚུངས་པར་སྟོན་པ་ནི་དེ་བས་ཀྱང་ཆེས་གཞལ་དུ་མེད་ལ་སངས་རྒྱས་ཐམས་ཅད་ནི་ གནས་བཞིས་ཐ་དད་དེ། ཁ་ཅིག་ནི་སྐུ་ཚེ་ཉིན་གཅིག་པ་སོགས་ཀྱང་སྟོན་ལ། ཁ་ཅིག་ནི་སྐུ་ཚེ་བསྐལ་པ་གངྒ་ཀླུང་གི་ བྱེ་སྙེད་ལས་ཀྱང་ཆེས་ལྷག་པར་བཞུགས་སོ། །དེ་བཞིན་དུ་སངས་རྒྱས་འོད་སྲུང་དང༌། སངས་རྒྱས་ཤཱཀྱ་ཐུབ་པ་ ཞེས་བྱ་བ་ལ་སོགས་པ་མཚན་ཐ་དད་དོ། ། ཁ་ཅིག་ནི་རྒྱལ་རིགས་དང༌། ཁ་ཅིག་ནི་བྲམ་ཟེའི་རིགས་སུ་འབྱུང་ཞིང་རིགས་དེ་གཉིས་ལས་གཞན་ལ་ནི་མི་ འབྱུང་སྟེ། རྗེ་རིགས་སོགས་འཇིག་རྟེན་ན་བཀུར་བའི་རིགས་མ་ཡིན་ལ། རིགས་གཉིས་པོ་དེ་ལས་རེས་བྲམ་ཟེའི་ རིགས་མཆོག་ཏུ་འཛིན། རེས་རྒྱལ་རིགས་མཆོག་ཏུ་འཛིན་པས་གང་མཆོག་ཏུ་བཀུར་བའི་ཚེ་རིགས་དེ་ཉིད་འཛིན་པ་ སྟེ། ས་བཅུ་པ་བ་དེས།

ིགས་དང་རུས་དང་ཆོ་འབྲང་དང༌། ། འཁོར་དང་སྐྱེ་བ་དག་དང་ནི། ། ངེས་འབྱུང་བྱང་ཆུབ་ཤིང་རྣམས་ཀྱི ། ། ཡོན་ཏན་ཕུན་སུམ་ཚོགས་པ་ཡིན། ། ཞེས་པའི་ཡོངས་སྦྱོང་བསྒྲུབས་པའི་ཕྱིར་དང༌། འཇིག་རྟེན་ག ྱིས་བརྙས་པ་སྤང་བའི་ཕྱིར་རིགས་རུས་ལ་སོགས་པའི་ མཆོག་འཛིན་པའོ། ། རྒྱལ་རིགས་ལ་ཡང༌། ཉི་མའི་རིགས་དང༌། ཟླ་བའི་རིགས་སོགས་ཐ་དད་དང༌། བྲམ་ཟེ་ལ། འོད་སྲུང་དང༌། བ་ར་ དྷཱ་ཛ་དང༌། ཀ་ཏྱཱ་ན་སོགས་ཏེ་གདུང་ཐ་དད་དོ། ། ཁ་ཅིག་ནི་སྐུ་བོངས་ཐེ་བོང་གི་ཚད་ལ་སོགས་པར་སྟོན་ལ། ཁ་ཅིག་ནི་རི་རབ་གངྒཱ་ཀླུང་གི་ཕྱེ་མ་ལས་ལྷག་ པའི་སྐུར་ཡང་སྟོན་པས་སྐུ་བོངས་ཐ་དད་དོ། །དེ་བཞི་ལས་གཞན་པ་ཐམས་ཅད་ཀྱི ས་མཆོག་གི་སྤྲུལ་སྐུ་ཐམས་ཅད་ མཚུངས་ཤིང་མཉམ་སྟེ་ཁྱད་པར་ཅུང་ཟད་ཀྱང་མེད་དོ། ། དེས་ན་སྒྲ་པ་སངྒྷ་ཤ ྲི ས། པགས་པ་གསེར་མདོག་པགས་པ་སྲབ་པ་དང༌། ཞེས་པ་འགྱུར་ཉེས་ཏེ། པགས་པ་ མདོག་བཟང་ཞེས་བསྒྱུར་དགོས་ཏེ། སྐུ་མདོག་སྣ་ཚོགས་པ་ཡོད་པའི་ཕྱིར་ཞེས་དང༌། ཇོ་བོ་རྗེས་སངས་རྒྱས་ཐམས་ ཅད་ཀ ྱི ་རང་མདོག་ཛམྦུའི་གསེར་མདོག་ཏུ་འདུག་གསུང་ནས་རིགས་ལྔ་སེར་འཇམ་མཛད་པ་འགོག་པའི་ཕྱི ར་དུ། གཞན་དག་གིས། སངས་རྒྱས་གསེར་མདོག་ཞེས་བྱ་བ། ། སངས་རྒྱས་ཕལ་ལ་དགོངས་པ་ཡིན། ། གཞན་དུ་སྨན་བླ་ནམ་མཁའི་མདོག ། སྔོན་པོ་ཉིད་དུ་མདོ་ལས་བཤད། ། ཅེས་འཆད་པའང་སྙི ང་པོར་མི་ཆེ་སྟེ། སྤ ྱིར་གསེར་ལ་སེར་པོས་མ་ཁྱབ་སྟེ། གསེར་དམར་པོ་དང༌། སྔོན་པོ་སོགས་ བཤད་ཅིང༌། གསེར་དམར་པོ་དངོས་སུ་མཐོང་བའི་ཕྱིར། འདིས་ནི་ནོར་ཉམས་ཙམ་ཡང་ཆུང་བར་བསྟན་ནོ། ། ནམ་མཁའི་མདོག་སྔོན་པོར་འདོད་པ་ནི་འཇིག་རྟེན་མི་ནག་པའི་གཏམ་དུ་ཟད་དེ། གཞུང་ལུགས་པས་ནམ་ མཁའ་དངོས་མེད་དུ་འདོད་ལ། ཁ་དོག་ནི་བེམ་པོའི་བྱེ་བྲག་ཁ་དོག་གི་གཟུགས་ཡིན་པས་དངོས་མེད་བེམ་པོར་འདོད་ པ་ནི་གྲུབ་མཐའ་སྨྲ་བ་བཞིའི་ནང་ན་མེད་དོ། །ལྷོ་ག ླིང་གི་ནམ་མཁའ་སྔོན་པོ་སོགས་བཤད་དོ་སྙམ་ན། དེ་ནི་རི་རབ་ ཀ ྱི་ལྷོ་བཻཌཱུརྱའི་རང་བཞིན་དྭངས་པ་ལ་རྒྱ་མཚོའི་མདངས་ཕོག་པས་སྔོན་པོར་སྣང་བའི་འོད་ཀ ྱིས་བར་སྣང་གང་པའི་

མདོག་ཏུ་བཤད་པ་ཡིན་གྱི་ནམ་མཁའ་ཉིད་སྔོན་པོར་གནས་པར་འཆད་པ་མ་ཡིན་ནོ། །དེ་ལྟ་མོད་ཀ ྱི་བཻཌཱུརྱ་སྔོན་པོའ་ོ སྙན་པའང་རིན་པོ་ཆེའི་བརྟག་པ་ལ་མི་མཁས་པར་ཟད་དེ། བཻཌཱུརྱ་དཀར་པོ་སོགས་དུ་མ་བཤད་པའི་ཕྱི ར་དང༌། སྤ ྱིར་བཻཌཱུརྱ་ནི་ནམ་མཁའི་མིང་གི་རྣམ་གྲངས་ཡིན་པས་བཻཌཱུརྱ་མཆོག་རྣམས་ནི་ཁ་དོག་གང་ཡང་མ་ཡིན་པ་ཁ་ དོག་མེད་པའི་ཁ་དོག་ཅན་ཞེས་བཤད་པ་ཆུ་དྭངས་པའི་ཁ་དོག་ལྟ་བུ་ཡིན་ལ། ཅུང་ཟད་སྙིགས་མ་རྣམས་ལ་ནི་ཁ་དོག་ ཐ་དད་པ་དུ་མར་སྣང་བ་ཡོད་དོ། ། སྨན་བླ་སྔོན་པོར་བཤད་པའི་མདོ་བོད་ན་མི་སྣང་སྟེ། སྨན་མདོ་གཉིས་ལ་ནི་བཻཌཱུརྱ་འོད་ཀ ྱི ་རྒྱལ་པོ་ཞེས་པ་ནི་ མཚན་དུ་བཤད་ཀྱི ་སྐུ་མདོག་འཆད་བྱེད་མ་ཡིན་ལ། དེ་ལས་གཞན་ཡང་མི་སྣང་བའི་ཕྱི ར། ངན་སོང་སྦྱོང་རྒྱུད་ཀྱི་ རས་བ ྲི ས་ལ་སྨན་ག ྱི་བླ་སྔོན་པོ་གཡས་མཆོག་སྦ ྱི ན་ག ྱིས་ཨ་རུ་ར་འཛིན་པ་བྲི ་བར་བྱའོ། །ཞེས་གསུངས་པ་ནི་མདོ་ སྔགས་ཕྱེ་བའི་སྔགས་ཡིན་གྱི ་མདོ་མ་ཡིན་ནོ། ། དེས་ན་སངས་རྒྱས་ཁ་དོག་ལྔ་དང་ས་གནོན་ལ་སོགས་པ་ལྔའི་ཕྱག་གི་སྟབས་སུ་བསྡུས་པ་ནི་གསང་སྔགས་ ནས་སངས་རྒྱས་རྣམས་རིགས་ལྔར་བསྡུས་པའི་རིགས་སོ་སོའི་སྐུ་མདོག་དང་ཕྱག་རྒྱ་ཐ་དད་དུ་སྦྱར་བ་ཡིན་གྱི་ མདོའི་ལུགས་མ་ཡིན་ཏེ། མདོ་ལས། རིགས་ལྔའི་རྣམ་བཞག་གསུངས་པ་མ་མཐོང་བའི་ཕྱི ར། སྔགས་ནས་གསུངས་ པའི་སྤྲུལ་སྐུ་མདོའི་སངས་རྒྱས་ལ་སྦྱོར་ན་ནི་སྐུ་མདོག་ནག་པོ་ཞལ་བརྒྱད་ཕྱག་བཅུ་དྲུག་པ་སོགས་ཀྱང་འཆད་ དགོས་པར་འགྱུར་རོ། ། དེས་ན་མདོའི་ལུགས་ཀྱི ས་མཆོག་གི་སྤྲུལ་སྐུ་རྣམས་ཛམྦུ་ཆུ་བའི་གསེར་གྱི ་ཁ་དོག་ལྟར་དཀར་སེར་དམར་ གསུམ་གའི་མདངས་དང་ལྡན་པར་མཚུངས་པ་ཡིན་ཏེ། བྱང་ས་ལས། དེ་ལ་སངས་རྒྱས་ཐམས་ཅད་ནི་གནས་བཞི་པོ་ སྐུ་ཚེ་དང་མཚན་དང་གདུང་དང་སྐུ་མ་གཏོགས་པ་ཐམས་ཅད་མཚུངས་མཉམ་སྟེ་ཁྱད་པར་མེད་དོ། །ཞེས་གསུངས་ལ། གལ་ཏེ་སྐུ་མདོག་ཐ་དད་ཡོད་ན་ཐ་དད་རྣམ་པ་ལྔ་འཆད་རིགས་པ་ལས་མ་བཤད་པའི་ཕྱི ར་རོ། །མཛོད་ལས་ཀྱང༌། སངས་རྒྱས་ཐམས་ཅད་ཚོགས་དང་ནི། ། ཆོས་སྐུ་འགྲོ་བའི་དོན་སྤྱོད་པས། ། མཉམ་པ་ཉིད་དེ་སྐུ་ཚེ་དང༌། ། རིགས་དང་སྐུ་བོངས་ཚོད་ཀྱིས་མིན། །ཞེས་དང༌། དེའི་འགྲེལ་པར། སྐུ་ཚེ་དང༌། རིགས་དང༌། གདུང་དང༌། སྐུ་བོངས་ཚོད་དུ་བཅས་པ་ལ་ནི་བྱེ་བྲག་ཡོད་དེ། ཞེས་བཤད་ ཀ ྱི ་ཁ་དོག་ཐ་དད་པར་མ་བཤད་ལ། སྐུ་ཞེས་པའང་སྐུ་ཚད་ཡིན་གྱི་དེས་ཁ་དོག་ཐོན་པ་མ་ཡིན་ནོ། །མཆོག་གི་སྤྲུལ་ སྐུས་སྤྲུལ་པའི་སངས་རྒྱས་ལ་ནི་ཁ་དོག་ཐ་དད་སྣ་ཚོགས་ཀྱང་བཤད་ཅིང༌། གདུལ་བྱའི་དབང་གིས་དང་བྱིན་ག ྱི ས་ བརླབས་པའི་དབང་གིས་རྣམ་པ་གཞན་དུ་སྣང་བ་ནི་ཡོད་དོ།

ེ་ཡང་འཇིག་རྟེན་ཐམས་ཅད་ལས་ཁྱད་པར་དུ་འཕགས་པའི་ཕྱི ར།  སྐུའི་ཁྱད་པར།  སྟོབས་ཀ ྱི་ཁྱད་པར།  འོད་ཀ ྱི་ཁྱད་པར།  ཆོ་འཕྲུལ་ག ྱི་ཁྱད་པར། གསུང་གི་ཁྱད་པར།  མ་འདྲེས་པའི་ཆོས་ཀ ྱི་ཁྱད་པར་ཏེ་རྣམ་པ་དུ་མ་ དང་ལྡན་ནོ། །  དེ་ལ་སྐུ་ནི།  མཚན་སོ་གཉིས་དང༌།  དཔེ་བྱད་བརྒྱད་ཅུ་དང༌།  རི་མོའི་རྗེས་བརྒྱད་ཅུར་ལྡན་པ་གསེར་ བཙོ་མ་སྤུངས་པ་ལྟ་བུ་ལྟ་བས་ཆོག་མི་ཤེས་པ་མཐོང་ན་མི་མཐུན་པ་མེད་པའོ། །  དེ་ལ་མཚན་སོ་གཉིས་ནི། ཡུམ་ རྒྱན་ལས། ཕྱག་ཞབས་འཁོར་ལོའི་མཚན་དང་རུས་སྦལ་ཞབས། །ཞེས་སོགས་ཚིགས་བཅད་ལྔ་དང༌། རྒྱུད་བླར། ལེགས་གནས་འཁོར་ལོས་མཚན་པ་དང༌། །སོགས་ཚིགས་བཅད་དགུས་གསུངས་ཏེ།  ཕྱག་ཞབས་ཀ ྱི་མཐིལ་ཡོན་ ཏན་ཡོངས་སུ་སྡུད་པའི་འཁོར་ལོ་ར ྩི བས་སྟོང་སོགས་བཀྲ་བ་མུ་ཁྱུད་ཅན་ག ྱི ས་སྤྲས་པ་སྟེ་འཁོར་ལོས་བསྒྱུར་རྒྱལ་ལ་ ནི་མུ་ཁྱུད་མེད་པ་མཚོན་ཆའི་འཁོར་ལོ་འབྱུང་བ་ལས་ཁྱད་པར་དུ་བྱེད་དོ། །  ཞབས་མཐིལ་མེ་ལོང་ལྟར་མཉམ་པར་ ས་ལ་འབབ་པ་དང༌།  སོར་མོ་རྣམས་དྲ་བས་འབྲེལ་བས་སྣོད་ཆེན་པོ་ལྟར་གནས་པ་དང༌།  ཕྱག་ཞབས་པདྨའི་ལོ་ མ་ལྟར་འཇམ་ཞིང་གཞོན་པ་དང༌།  ཕྱག་ཞབས་ཀ ྱི་མཐེབ་ཆེན་གྱི་རྩ་བའི་སྐྱོང་བཞི། སྒྲོག་རུས་ཀ ྱི་སྐྱོང་གཉིས། ལྟག་ པའི་སྐྱོང་སྟེ། བདུན་པོ་མི་མངོན་པར་ཤས་གང་བས་བདུན་མཐོ་བ་དང༌།  སོར་མོ་རིང་བ་དང༌།  རྟིང་པ་ཡངས་པས་ ཞབས་སྟོད་སྨད་ཞེང་མཉམ་པ་དང༌།  སྐུ་ཆེ་བས་འཁོར་གཞན་ལས་བཞི་འགྱུར་གྱིས་འཕགས་ཤིང་དྲང་ལ་བརྟན་པ་ དང༌།  ཞབས་ཀ ྱི ་ལོང་བུ་དང་པུས་མོའི་ལྷ་ང་དང་ཕྱག་ངར་ག ྱི་རུས་འབུར་རྣམས་མི་མངོན་པར་མཉམ་པ་དང༌།  བ་སྤུའི་ཁུང་བུ་ཐམས་ཅད་རིན་པོ་ཆེ་འབར་བ་ལྟ་བུའི་བུ་ག་གྱེན་དུ་ཕྱོགས་པ་སྟེ་བཅུ་ཚན་གཅིག་གོ།  བྱིན་པ་རི་དྭགས་ཨེ་ཎྱའི་ལྟ་བུར་ཟླུམ་ཞིང་བྱིན་ག ྱི ས་གཞོལ་བ་དང༌།  ཕྱག་དེ་དང་འདྲ་བར་རིང་ཞིང་ མཛེས་པ་མ་བཏུད་པར་པུས་མོར་སླེབ་པ་དང༌།  འདོམས་ཀ ྱི ་སྦ་བ་སྦུབས་སུ་ནུབ་སྟེ་མི་སྣང་བ་དང༌།  པགས་པ་ ཛམྦུ་ཆུ་བོའི་གསེར་བཙོ་མའི་ཁ་དོག་ཏུ་འབར་བ་དྲི་མས་གོས་མི་སྲི ད་པ་དང༌།  པགས་པ་སྲབ་ཅིང་གཞོན་པ་དཔེ་ མེད་པར་འཇམ་ལ་གཉེར་མ་དང་ལྷོད་འཁུམས་མེད་པ་དང༌།  བ་སྤུ་རྣམས་བཻཌཱུརྱ་སྔོན་པོའི་མདོག་ཅན་ཕྲ་ཞིང་འོད་ འཚེར་བ་རེ་རེ་ཞིང་གཡས་སུ་འཁྱི ལ་བ་དང༌།  ས ྨིན་མཚམས་སུ་མཛོད་སྤུ་དཔེ་མེད་པར་དཀར་ཞིང་འོད་འཚེར་ལ་ ཕྲ་ཞིང་འཇམ་པའི་སྤུ་སུམ་བཅུ་རྩ་གཉིས་ཚང་བ་འཐེན་ན་རིང་པོར་ཕ ྱི ན་པ་གཡས་སུ་འཁ ྱིལ་ཏེ་གནས་པ་དང༌།  སྐུ་ སྟོད་སེང་གེའི་རྒྱལ་པོ་ལྟར་ཡངས་ཤིང་རྒྱས་ལ་ཁོ་ལག་ཆེ་བ་དང༌།  ཕྲག་མགོ་གཉིས་ཤིན་ཏུ་ལྷུན་ཆེ་ཞིང་ཟླུམ་པ་ དང༌།  ཕྲག་པའི་ཐལ་གོང་གཉིས་མི་དམའ་བར་རྒྱས་པ་སྟེ་བཅུ་ཚན་གཉིས་སོ། །  འཇིག་རྟེན་ན་རོ་མི་ཞིམ་པར་གྲགས་པ་རྣམས་ཀྱང་འདིའི་ལྗགས་ལ་རོ་བྲོ་བའི་མཆོག་ཏུ་སྣང་བ་དང༌།  ནྱ་ གྲོ་དྷའི་སྡོང་པོ་ལྟར་ཞེང་དུ་ཇི་ཙམ་པ་མཆུར་ཡང་དེ་ཙམ་པས་སྐུ་མཆུ་ཞེང་གབ་པ་དང༌།  དབུའི་གཙུག་ཏོར་རང་ གི་སོར་བཞིའི་ཚད་ཀྱི ས་དབུས་དྲང་པོར་གྱེན་དུ་འཕགས་ཤིང་དབུ་སྐྲ་ཚོམ་བུ་ཚོམ་བུར་འཁྱིལ་བའི་ཕྲེང་བས་གཙུག་ ཏོར་ག ྱི ་ངོས་དུང་གི་འཁྱིལ་ལྟར་རིམ་པ་ཕྱེད་དང་བཅུ་གསུམ་དུ་འཁ ྱིལ་བའི་རྩེ་མོའི་གཙུག་འཁྱིལ་ནི་ལྷ་མི་སུས་ཀྱང

མཐོང་བར་མི་ནུས་པ་དང༌།  ལྗགས་རིང་ཞིང་མཛེས་པ་བརྐྱང་ན་གདོང་ཁེབས་པ་དང༌།  ཚངས་པའི་དབྱངས་ མངའ་བ་དང༌།  ཟ་འགྲམ་སེང་གེ་ལྟར་རྒྱས་པ་དང༌།  ཚེམས་ཤིན་ཏུ་དཀར་བ་དྲི་མ་དང་ཟས་ཀ ྱི ས་གོས་མི་སྲི ད་ པ་དང༌།  ཚེམས་རིང་ཐུང་དང་ཆེ་ཆུང་མེད་པར་ཤིན་ཏུ་མཉམ་པ་དང༌།  ཚེམས་ཐགས་བཟང་བས་འགུལ་མི་ ས ྲིད་ཅིང་ཟས་ཤིན་ཏུ་སྲ་བའང་ལན་གཉིས་པ་བལྡད་མི་དགོས་པ་དང༌།  མཆེ་བ་བཞི་དང་བཅས་པའི་གྲངས་བཞི་ བཅུར་ཚང་བ་དང་བཅུ་ཚན་གསུམ་མོ། །  སྤྱན་དཀར་ནག་འབྱེས་ཤིང་སྤྱན་འབྲས་ཤིན་ཏུ་མཐོན་ཏིང་འོད་དང་ལྡན་པ་དང༌།  ར ྫི ་མ་བ་མཆོག་གི་རྫི་ མ་ལྟར་གནག་ཅིང་སྟུག་པ་སྟེ་སུམ་བཅུ་རྩ་གཉིས་སོ། ། འདི་ལ་ཡུམ་རྒྱན་དུ་སྐུ་ཆེ་ཞིང་དྲང་བ་དབྱེ་ངོར་མཛད་དེ་འོད་མི་ཐེ་བའི་སོ་གཉིས་སུ་གསུངས་པ་ནི་ཤེར་ཕྱི ན་ ག ྱི ་མདོའི་ལུགས་དང༌། རྒྱུད་བླར་སྐུ་ཆེ་ཞིང་དྲང་པ་དབྱེ་ངོར་མ་མཛད་པར། འོད་ཀ ྱི ་དཀ ྱི ལ་འཁོར་དང་ལྡན་དང༌། །ཞེས་བགྲངས་པ་ནི་བུ་མོ་རིན་ཆེན་གྱི ་མདོའི་དགོངས་པའོ། །མཚན་རྣམས་ཀྱི ་རྒྱུ་ཡང༌། བླ་མ་སྐྱེལ་ལ་སོགས་པ་ དང༌། །ཞེས་སོགས་ཀ ྱི ས་སྔོན་བླ་མ་ལ་གསུ་ཞིང་སྐྱེལ་བ་སོགས་ཀ ྱི ས་འཁོར་ལོའི་མཚན་ཐོབ་པ་དང༌། སྡོམ་པ་བརྟན་ པས་ཞབས་མཉམ་པ་སོགས་ཏེ་རྒྱས་པར་མདོར་བལྟའོ། །  དཔེ་བྱད་ཀྱང༌། ཐུབ་པའི་སེན་མོ་ཟངས་མདོག་དང༌། །ཞེས་སོགས་ཚིགས་བཅད་བཅུ་གཉིས་ཀྱི ས་གསུངས་ ཏེ། སྐུ་བཅུད་ཀྱིས་རྒྱས་པའི་ཕྱིར་སེན་མོ་ཟངས་མདོག་ལྟར་དམར་བ་དང༌། མདོག་སྣུམ་པ་དང༌། རིགས་མཐོན་པོར་ འཁྲུངས་པས་རིང་ཞིང་མཐོ་བ་དང༌། སོར་མོ་རྣམས་ཟླུམ་པ་དང༌། རྒྱས་པ་དང༌། བྱིན་ག ྱི ས་ཕྲ་བ་དང༌། སྐུ་ལ་རྩ་མི་ མངོན་པ་དང༌། རྩ་མདུད་པ་མེད་པ་དང༌། ཞབས་ལོང་བུ་མི་མངོན་པ་དང༌། ཞབས་མཉམ་པ་སྟེ་བཅུ་ཚན་གཅིག་གོ ། སེང་གེ་དང༌། གླང་པོ་ཆེ་དང༌། ངང་པ་དང༌། ཁྱུ་མཆོག་གི་སྟབས་སུ་གཤེགས་པ་དང༌། གཡས་ཕྱོགས་སུ་ལྡོག་ པ་དང༌། མཛེས་པ་དང༌། དྲང་པོར་གཤེགས་པ་དང༌། སྐུ་འཁྲིལ་བག་ཆགས་པ་དང༌། བྱི་དོར་བྱས་མ་ཐག་པ་ལྟ་བུ་དང༌། ལྟ་ན་འཚམ་པ་སྟེ་བཅུ་ཚན་གཉིས་སོ། ། སྐུ་གཙང་བ་དང༌། འཇམ་པ་དང༌། དག་པ་དང༌། མཚན་རྣམས་རྫོགས་པ་དང༌། ཁོ་ལག་ཡངས་པ་དང༌། གོམ་པ་ སྙོམས་པ་དང༌། སྤྱན་དག་པ་དང༌། གཞོན་ཤ་ཆགས་པ་དང༌། སྐུ་ཤ་མ་ཞུམ་པ་དང༌། རྒྱས་པ་སྟེ་བཅུ་ཚན་གསུམ་པའོ། ། སྐུ་ཤིན་ཏུ་གྲི མས་པ་དང༌། ཡན་ལག་རྣམ་པར་འབྱེས་པ་དང༌། རབ་རིབ་མེད་པས་གཟིགས་པ་དག་པ་དང༌། ལྟ་ ཟུར་ཟླུམ་པ་དང༌། སྐེད་སྐབས་ཕྱེད་པ་དང༌། ལྟོ་བ་མ་རྙོངས་པ་དང༌། ཕྱལ་ཕྱང་ངེ་བ་དང༌། ལྟེ་བའི་ཁུང་བུ་གཏིང་ཟབ་པ་ དང༌། ནང་གཡས་ཕྱོགས་སུ་འཁྱི ལ་པ་དང༌། སྐུ་ལྟ་ན་སྡུག་པ་སྟེ་བཞི་བཅུའོ། ། སྤྱོད་པ་གཙང་བ་དང༌། རྨེ་བའི་མཚན་ནི་མེད་པ་དང༌། ཕྱག་མཐིལ་འཇམ་པ་དང༌། ཕྱག་རིས་མདངས་ཆེ་བ་དང༌། གཏིང་ཟབ་པ་དང༌། དཀྱུས་རིང་བ་དང༌། ཞལ་གདོང་ཧ་ཅང་མི་རིང་བ་དང༌། མཆུ་བིམ་པ་ལྟར་དམར་བ་དང༌། ལྗགས་

མཉེན་པ་དང༌། སྲབ་པ་དང་ལྔ་བཅུའོ། ། ལྗགས་དམར་བ་དང༌། གསུང་འབྲུག་སྒྲ་ལྟ་བུ་དང། གསུང་མཉེན་ཞིང་འཇམ་པ་དང། མཆེ་བ་བཞི་ཟླུམ་པ་དང། རྣོ་བ་དང། དཀར་བ་དང། བཞི་པོ་མཉམ་པ་དང། བྱིན་ག ྱི ས་ཕྲ་བ་དང༌། ཤངས་རྒྱུད་མཐོ་བ་དང༌། ཤངས་སྦུབས་གཙང་ བ་སྟེ་དྲུག་བཅུ་པའོ། ། སྤྱན་ཡངས་པ་དང༌། ར ྫི ་མ་སྟུག་པ་དང༌། སྤྱན་པད་འདབ་འདྲ་བ་དང༌། ས ྨིན་ཚུགས་རིང་བ་དང༌། སྨི ན་མ་འཇམ་པ་ དང༌། སྣུམ་པ་དང༌། སྤུ་མཉམ་པ་དང༌། ཕྱག་རིང་ཞིང་རྒྱས་པ་དང༌། སྙན་ཤལ་རིང་ཞིང་མཉམ་པ་དང༌། གསན་པ་དག་ པས་སྙན་མ་ཉམས་པ་སྟེ་བདུན་བཅུ་པའོ། ། དཔྲལ་བ་ལེགས་པར་འབྱེས་པ་དང༌། དབྱེས་ཆེ་བ་དང༌། དབུ་གདུགས་ལྟར་རྒྱས་པ་དང༌། དབུ་སྐྲ་བུང་བ་ལྟར་ གནག་པ་དང༌། ཚོགས་སྟུག་པ་དང༌། འཇམ་ཞིང་ཕྲ་བ་དང༌། མ་འཛིངས་པ་དང༌། གྱེན་དུ་མི་གཤོར་བ་དང༌། དྲི་ཞིམ་ ཞིང་ཡིད་འཕྲོག་པ་དང༌། ཐུགས་ཀ་དཔལ་ག ྱི་བེའུ་དང༌། ཕྱག་ཞབས་བཀྲ་ཤིས་ཀྱི ་རྟགས་ཀ ྱིས་བརྒྱན་པ་ནི་བརྒྱད་ཅུ་ པའོ། ། མཆུ་ནི་བིམྤ་ལྟར་དམར་དང༌། །ཞེས་པ་ལ་དག་ལྡན་ལས། ཞལ་གཟུགས་གཟུགས་བརྙན་འབྱུང་བ་དང༌། །ཞེས་ བཏོན་ནས། ཞལ་ཞེས་བྱ་བ་ནི། ཞལ་གདོང་སྟེ་ཞལ་གདོང་ལ་གཟུགས་ཀ ྱི ་གཟུགས་བརྙན་མངའ་བའོ། །ཞེས་ཞལ་ རས་དངས་པ་ལ་ཕ ྱི ་རོལ་ག ྱི་གཟུགས་བརྙན་འཆར་བ་ལ་བཤད་དོ། །སྤ ྱི ར་ལོང་བུ་མི་མངོན་པ་དང་ཞབས་མཉམ་པ་ དང་ར ྫི ་མ་སྟུག་པ་སོགས་མཚན་དཔེ་གཉིས་ཀར་བགྲངས་པ་རྣམས་མི་ཟློས་པའི་ཚུལ་མཁས་པ་རྣམས་ཀྱི ས་བསམ་ པར་རིགས་ལ་རྒྱལ་བའི་གསུང་ལ་ནི་ངེས་པར་འགལ་ཟློས་མི་སྲི ད་དོ། ། སྤ ྱིར་རང་རྒྱལ་རྣམས་ལའང་མཚན་དཔེའི་ཆ་མཐུན་ཙམ་རེ་དང༌། གཙུག་ཏོར་ཡོན་པོར་འབྱུང་བར་གྲགས་ཤིང་ འཁོར་ལོས་བསྒྱུར་རྒྱལ་ལ་མཚན་དཔེ་ཐམས་ཅད་འབྱུང་ཡང་སངས་རྒྱས་ལས་ཅུང་ཟད་མི་གསལ་ཞིང་མི་ལེགས་ པ་དང་ཁྱད་པར་དུ་མཛོད་སྤུ་རྫོགས་པ་དང༌། གཙུག་ཏོར་དྲང་པོར་འཕགས་ཤིང་སྤུ་འཁྱིལ་ལྟར་མི་མངོན་པ་ནི་སངས་ རྒྱས་ཁོ་ནའི་ཁྱད་ཆོས་ཏེ། དེའི་ཕྱི ར། ཐུབ་མཚན་ཡུལ་ན་གནས་པ་དང༌། ། གསལ་ལ་རྫོགས་པས་འཕགས་པ་ཡིན། །ཞེས་སོ། །  ཕྱག་ཞབས་ཀ ྱི་རི་མོའི་མཚན་ནི། འཇམ་དཔལ་གྱི་ཞུས་པའི་མདོ་ལས་གསུངས་པ་སྟེ། འཛམ་གླིང་གི་མི་ཐམས་ཅད་ དགེ་བ་བཅུ་ལ་ཞུགས་པའི་བསོད་ནམས་གཅིག་ཏུ་བསྡོམས་པས་ག ླིང་བཞི་པའི་འཁོར་ལོས་བསྒྱུར་བ་གཅིག་འགྲུབ་ ལ། ག ླིང་བཞི་པའི་མི་ཐམས་ཅད་འཁོར་བསྒྱུར་དུ་གྱུར་པའི་བསོད་ནམས་ཀ ྱི ས་བརྒྱ་བྱིན་གཅིག བརྒྱ་བྱིན་དེ་སྙེད་ཀ ྱི་ བསོད་ནམས་སྟོང་འགྱུར་ག ྱི ས་བདུད་འདོད་པའི་བདག་པོ། །བདུད་དེ་སྙེད་ཀ ྱི ་བསོད་ནམས་བརྒྱ་སྟོང་དུ་བསྒྱུར་བས་

སྟོང་སྤ ྱི ་ཕུད་ཀ ྱི ་བདག་པོའི་ཚངས་པ། སྟོང་གི་ཚངས་པ་དེ་སྙེད་ཀ ྱི ་བསོད་ནམས་ཀ ྱི ས་སྟོང་གཉིས་བར་མའི་ཚངས་ པ། དེ་དེ་སྙེད་ཀ ྱི ་བསོད་ནམས་བརྒྱ་སྟོང་དུ་བསྒྱུར་བས་སྟོང་གསུམ་ག ྱི་ཚངས་པ་དབང་ཕྱུག་ཆེན་པོའི་མཆོག་གཅིག་ ་སྟོང་གསུམ་ག ྱི་སེམས་ཅན་ཚངས་པ་དེར་གྱུར་པའི་བསོད་ནམས་བྱེ་བ་ཁྲག་ཁྲིག་བརྒྱ་སྟོང་དུ་མས་རང་རྒྱལ་གཅིག །ཕྱོགས་བཅུའི་སེམས་ཅན་ཐམས་ཅད་རང་རྒྱལ་དུ་གྱུར་པའི་བསོད་ནམས་བྱེ་བ་ཁྲག་ཁྲིག་བརྒྱ་སྟོང་དུ་མས་ས ྲིད་ཐའི་ བྱང་སེམས་གཅིག །ནམ་མཁའི་མཐས་ཀླས་པའི་སེམས་ཅན་ཡོད་དོ་ཅོག་བྱང་ཆུབ་སེམས་དཔའ་སྲི ད་ཐ་པར་གྱུར་ པའི་བསོད་ནམས་བྱེ་བ་ཁྲག་ཁྲིག་བརྒྱ་སྟོང་དུ་མས་དེ་བཞིན་གཤེགས་པའི་བ་སྤུའི་ཁུང་བུ་གཅིག །དེ་ལྟར་སྤུ་ཁུང་ བརྒྱ་སྟོང་ཕྲག་དགུ་བཅུ་རྩ་དགུ །དེ་ཐམས་ཅད་ཀྱི ་བསོད་ནམས་བྱེ་བ་ཁྲག་ཁྲིག་བརྒྱ་སྟོང་དུ་མས་དཔེ་བྱད་བཟང་པོ་ གཅིག། དེ་ལྟར་དཔེ་བྱད་བརྒྱད་བཅུ། དེ་ཐམས་ཅད་བྱེ་བ་ཁྲག་ཁྲིག་བརྒྱ་སྟོང་དུ་མར་བསྒྱུར་བས་རྗེས་ཀ ྱི་རི་མོའི་མཚན་ བརྒྱད་ཅུ་པོ་རེ་རེ་སྟེ། སྡོམ་ནི། གདུགས་དང་རྒྱལ་མཚན་དཔལ་བེའུ། ། ཕྲེང་བ་ཀྱོ་བ་ཏང་ཅོད་པན། ། དབྱུག་ཐོ་བུམ་པ་གླང་ཆེན་རྟ། ། སྟག་དང་ཆུ་ས ྲི ན་ཉ་རུས་སྦལ། ། རྨ་བྱ་ཀ་པིང་ཤང་ཤང་ཏེའུ། ། ཙ་ཤ་ངུར་པ་ནེ་ཙོ་དང༌། ། ངང་པ་ཐི་བ་ནས་སྨན་མཆོག ། འོ་མ་བ་མེན་ཀླུ་ཡི་རྒྱལ། ། ར་དང་ཁྱུ་མཆོག་རི་ཡི་དབང༌། ། བིལ་ཝ་ལྗོན་ཤིང་ཀྲྀཥྶཱ ་ར། ། ནོར་བུ་རལ་ག ྲི ་རྡོ་རྗེ་གཞུ། ། མདའ་དང་ཤགྟི ་མདུང་རྩེ་གསུམ། ། གཤོལ་སྟུན་སྟ་རེ་ཞགས་པ་གྲུ། ། མུ་ཏིག་རྒྱན་དང་སྤྲིན་ཆེན་དང༌། ། ཚངས་པ་དབང་པོ་ཡུལ་འཁོར་སྲུང༌། །

ཆུ་ལྷ་འཕགས་སྐྱེས་མིག་མི་བཟང༌། ། ནོར་སྦ ྱི ན་དྲང་སྲོང་ཆེན་པོ་དང༌། ། དཔལ་དང་ཉི་ཟླ་མེ་དང་རླུང༌། ། པདྨ་གཡུང་དྲུང་གྲུ་གསུམ་དང༌། ། དགེ་བའི་སྟན་དང་རྔ་ཡབ་དང༌། ། དུར་ཝའི་རྩ་དང་པུརྡ་ཤ། ། ཁྱེའུ་བུ་མོ་རྔ་བོ་ཆེ། ། དུང་དང་མྲྀ་ག་གདུབ་བུ་དང༌། ། དབུ་རྒྱན་རྣ་ཆ་སོར་གདུབ་དང༌། ། རྣ་ཆ་ཕྱང་ཕྲུལ་ལྡན་པ་དང༌། ། མེ་ཏོག་བཟང་པོ་དཔག་བསམ་ཤིང༌། ། འཁོར་ལོ་དཔུང་གི་སེང་གེ་སྟེ། རི་མོའི་མཚན་ནི་བརྒྱད་ཅུ་སྟེ། ། ཕྱག་ཞབས་རེ་རེའི་མཐིལ་ལའང་ལྡན། ། ཞེས་བྱ་སྟེ། འདི་ལ་དངོས་སུ་བརྒྱད་ཅུ་རྩ་གཅིག་སྣང་ཡང་གཙོ་ཆེ་བ་ལ་དགོངས་ནས་བརྒྱད་ཅུ་ཞེས་གསུངས་པའམ་ ཡང་ན་རྣ་ཆ་གཉིས་གཅིག་ཏུ་བྱས་པར་སྣང་ལ། སིངྒྷ་གླི ང་ན་སྟོན་པའི་ཞབས་རྗེས་བཞུགས་པའི་ཞལ་བཤུས་པཎྜི ་ཏ་ ཆུང་ངུ་གཅིག་གིས་ཁྱེར་ནས་རྗེ་ཀརྨ་པ་བདུན་པའི་དྲུང་དུ་ཕུལ་ཞིང༌། དེའི་དོན་བསྡུས་ཀ ྱི ་བསྟན་བཅོས་ཆུང་ངུ་ཞིག་ ཀྱང་ཡོད་པར་སྣང་ཡང་བསྟན་བཅོས་དེ་མ་རྙེད། ཞབས་རྗེས་དེ་ལ་འདི་བས་རི་མོ་མང་བ་བརྒྱ་རྩ་བརྒྱད་ཀ ྱི་ཚོད་དང་ ལྷ་གནས་ཕལ་ཆེར་དང་ཤང་ཤང་ལ་མིའམ་ཅི་ཞེས་དང་བྱ་མགོ་དཀར་ཞིག་ལ་ཤང་ཤང་ཏེའུ་ཞེས་ཡི་གེ་བཏབ་ཅིང༌། གྲོང་ཁྱེར་མང་པོ་དང་ཞབས་སོར་ག ྱི་ནེ་ལེའི་ཚབ་ཏུའང་དུང་གི་རིགས་ཐ་དད་པ་དུ་མ་རེ་ཡོད་ཅིང༌། ཞབས་ཕན་ཚུན་ ལ་རི་མོ་མི་གཅིག་པའང་མང་དུ་སྣང་ངོ༌། ། དེའི་རྒྱུ་སྡོམས་པ་བྱེ་བ་ཁྲག་ཁྲིག་བརྒྱ་སྟོང་དུ་མས་མཚན་བཟང་པོ་གཅིག དེ་ལྟར་སོ་གཉིས། རྒྱུ་དེ་རྣམས་ གྲངས་མེད་བསམ་གྱིས་མི་ཁྱབ་པར་བསྒྱུར་བས་གསུང་ཆོས་ཀ ྱི ་དུང་འགྲུབ་པར་གསུངས་སོ། ། སྟོབས་ཀ ྱི་ཁྱད་པར་ནི། ཐུན་མོང་གི་མདོ་ལྟར་ན། མི་དང༌། གླང་ཕལ་པ་དང༌། ཁྱུ་མཆོག་དང༌། བལ་གླང་མོ་ དང༌། གླང་པོ་ཆེ་དང༌། སྤོས་ཀ ྱི་གླང་པོ་ཆེ་དང༌། ཚན་པོ་ཆེ་དང༌། རབ་གནོན་དང༌། སྲེད་མེད་ཀྱི་བུ་རྣམས་རེ་རེ་ཞིང་

སྔ་མ་བཅུའི་སྟོབས་ཕ ྱི་མ་གཅིག་ལ་ཡོད་ལ། དེ་བཞིན་གཤེགས་པའི་ཚིགས་རེ་ལ་སྲེད་མེད་ཀྱི་བུའི་སྟོབས་རེ་མངའ་ བར་འཆད་ལ། ཐེག་ཆེན་ཐུན་མོང་མ་ཡིན་པའི་ལུགས་ཀྱི ས། མི་དང༌། གླང་དང༌། གླང་སྔོན་པོ་དང༌། གླང་པོ་ཆེ་ཕལ་པ་དང༌། གླང་པོ་ཆེ་འཇིགས་སུ་རུང་བ་དང༌། གླང་པོ་ཆེ་མོ་འདྲ་བ་དང༌། དགོན་པའི་གླང་པོ་ཆེ་དང༌། རི་འབིགས་བྱེད་ཀ ྱི་གླང་ པོ་ཆེ་དང༌། གླང་པོ་ཆེ་མཚོན་ཆའི་སྡེར་མོ་ཅན་དང༌། གླང་པོ་ཆེ་གཤོལ་མདའ་འཛིན་དང༌། གླང་པོ་ཆེ་ཏིང་ཟིལ་མདོག་ དང༌། གླང་པོ་ཆེ་གེལ་པ་དང༌། གླང་པོ་ཆེ་སྔོན་པོ་དང༌། སེར་པོ་དང༌། དམར་པོ་དང༌། སྐྱ་བོ་དང༌། ཀུ་མུ་དའི་མདོག་ དང༌། པདྨ་དཀར་པོའི་མདོག་དང༌། སྤོས་ཀ ྱི་གླང་པོ་ཆེ་དང༌། སྤོས་གླང་ཆེན་པོ་དང༌། སེང་གེ་རལ་པ་ཅན་ཐབས་ཅན་ དང༌། ཚན་པོ་ཆེ་དང༌། ཚན་པོ་ཆེ་ཆེན་པོ་དང༌། དེ་བཞིན་དུ་སྟོབས་མཆོག་རབ་གནོན་དག་གཉིས་གཉིས་དང༌། ས་ བླའི་ལྷའི་བུ་དང༌། དེ་བཞིན་དུ་གཞལ་མེད་ཁང་པ་དང༌། གཤོལ་མདའ་འཛིན་དང༌། ཕྲེང་ཐོགས་དང༌། རྟག་མྱོས་དང༌། རྒྱལ་ཆེན་རིས་བཞི་པའི་ལྷའི་བུ་རྣམས་རེ་རེ་ཞིང་སྔ་མ་བཅུའི་སྟོབས་ཕ ྱི་མ་རེ་ལ་ཡོད་དོ། ། རིས་བཞི་པའི་ལྷའི་བུ་ཐམས་ཅད་ཀྱི་སྟོབས་ལུས་ངན་གཅིག །དེ་བཅུ་སུམ་བཅུ་རྩ་གསུམ་པའི་ལྷའི་བུ་གཅིག སུམ་བཅུ་རྩ་གསུམ་པ་གཞན་ཐམས་ཅད་ཀ ྱི་སྟོབས་བརྒྱ་བྱིན་གཅིག །དེ་བཞིན་དུ་བསྒྲེས་ཏེ་འཐབ་བྲལ་དང་རབ་ འཐབ་བྲལ། དགའ་ལྡན་དང་ཡོངས་སུ་དགའ་ལྡན། འཕྲུལ་དགའ་དང་རབ་འཕྲུལ། གཞན་འཕྲུལ་དང་དབང་བསྒྱུར། བདུད་དང་བདུད་ག ྱི ་བདག་པོ་རྣམས་སྔ་མ་བཞིན་དང༌། དེ་ནས་བདུད་ཀྱི་ལྷའི་བུ་ཐམས་ཅད་བདུད་ཀྱི ་བདག་པོར་གྱུར་ པའི་སྟོབས་བཅུར་བསྒྱུར་བས་སྲེད་མེད་ཀྱི ་བུ་ཕྱེད་ཀ ྱི་སྟོབས། དེ་ཕྱིན་ཆད་བཅུར་བསྒྱུར་ཏེ་སྲེད་མེད་ཀྱི་བུ་གཅིག སྲེད་མེད་ཀྱི་བུ་ཆེན་པོ་གཅིག བྱང་ཆུབ་སེམས་དཔའ་ངེས་པར་བྱུང་ནས་བསྐལ་པ་བརྒྱ་ལོན་པ། སྟོང༌། ཁྲི། འབུམ། ས་ཡ། བྱེ་བ། བྱེ་བ་བཅུ། བྱེ་བ་བརྒྱ། བྱེ་བ་སྟོང༌། བྱེ་བ་ཁྲི། བྱེ་བ་འབུམ། བྱེ་བ་ས་ཡ་ལོན་པ་རྣམས་རེ་རེ་ཞིང་དང༌། དེ་ ནས་མི་སྐྱེའི་བཟོད་ཐོབ། ས་བཅུ་པ། ས ྲིད་པ་ཐ་མ་པ་རྣམས་རིམ་པར་སྔ་མ་བཅུའི་སྟོབས་ཕ ྱི་མ་རེ་ལ་ཡོད་ཅིང་སྲི ད་པ་ ཐ་མ་པ་དེ་བཙས་མ་ཐག་ས་ལ་གོམ་པ་བདུན་འབོར་བ་དེའི་ཚེ་ཕྱོགས་བཅུའི་སངས་རྒྱས་ཀྱི ས་ས་རྡོ་རྗེར་བྱིན་ག ྱི ས་ མ་རླབས་ན་ས་ཆེན་པོ་དཔག་ཚད་དྲུག་ཁྲི་ཞོམ་སྟེ་ཆུའི་ཕུང་པོ་ལས་ཤིང་རྟའི་འཕང་ལོ་ཙམ་འཕྱུར་བར་འགྱུར་རོ། ། ས ྲིད་ཐ་པ་བཙས་མ་ཐག་པ་བཅུའི་སྟོབས་ནི་བྱང་ཆུབ་སེམས་དཔའ་ལང་ཚོའི་མཆོག་ལ་བབ་པ་གཅིག་སྟེ་ སྟོབས་དེས་བྱང་ཆུབ་ཀྱི་ཤིང་དྲུང་དུ་འགྲོའོ། །སྟོབས་དེ་འབུམ་ཀྱི ས་བྱང་ཆུབ་ཀ ྱི ་ས ྙི ང་པོར་འདུག་གོ །དེ་བས་ཆེས་ ཚད་མེད་པའི་སྟོབས་ཀ ྱིས་འཚང་རྒྱའོ། །སེམས་ཅན་ཐམས་ཅད་སེམས་དཔའ་འཚང་རྒྱ་ཀའི་སྟོབས་ལྡན་དུ་གྱུར་པས་ དེ་བཞིན་གཤེགས་པའི་སྟོབས་གཅིག་གི་ཆའི་ཆར་ཡང་མི་བཟོད་དེ། དེ་ལྟ་བུའི་སྟོབས་བཅུ་མངའ་བར་བསོད་ནམས་ ཡོངས་སུ་བསྡུས་པའི་ཏིང་ངེ་འཛིན་གྱི ་མདོ་ལས་བཤད་ལ། དེ་བཞིན་དུ་མདོ་གཞན་ལས་བ་སྤུའི་ཁུང་བུ་རེར་སྲེད་ མེད་ཀྱི་བུའི་སྟོབས་རེ་དང༌། བ་སྤུ་ཐམས་ཅད་ཀྱི་སྟོབས་ཚིགས་རེ་དང༌། དེ་ཐམས་ཅད་ཀྱི་སྟོབས་དཔེ་བྱད་གཅིག་ དང༌། དཔེ་བྱད་ཐམས་ཅད་ཀྱི་སྟོབས་མཚན་སུམ་ཅུའི་རེ་རེ་དང༌། དེ་ཐམས་ཅད་ཀྱི་སྟོབས་མཛོད་སྤུ་དང་དེ་བརྒྱར་

འགྱུར་བའི་སྟོབས་གཙུག་ཏོར་དུ་མངའ་བ་སོགས་རྣམ་གྲངས་དུ་མ་གསུངས་སོ། ། འོད་ཀ ྱི་ཁྱད་པར་ནི། སྤ ྱི ར་ལུང་སྟོན་པར་བཞེད་པའི་ཚེ་ཞལ་འཛུམ་པ་མཛད་ལ། ཆོས་ཉིད་ཀྱིས་ནམ་འཛུམ་པ་ མཛད་པ་ན་ཞལ་ནས་འོད་ཤེལ་དང་གསེར་དང་དངུལ་དང་མཐོན་ཀ་ལ་སོགས་པའི་ཁ་དོག་ཅན་བྱེ་བ་ཕྲག་དུ་མ་བྱུང་ སྟེ། འཇིག་རྟེན་སྣང་བར་བྱེད་ཅིང་ངན་སོང་པ་རྣམས་དེས་རེག་མ་ཐག་ཚེ་འཕོས་ཏེ་ལྷ་མིར་སྐྱེ། འོན་ལོང་སོགས་ཀ ྱི་ དབང་པོའི་སྐྱོན་སེལ་འདུ་ཤེས་མེད་པ་པ་སོགས་སད་པར་བྱས་ཏེ་དགེ་བ་ལ་འགོད། སངས་རྒྱས་ཀ ྱི་ཞིང་མཐའ་ཡས་ པར་བྱ་བ་དེ་རྣམས་བྱས་ཏེ་སླར་འདུས་ནས་སྐུ་ལ་ལན་བརྒྱ་སྟོང་དུ་གཡས་སུ་བསྐོར་ཏེ། གལ་ཏེ་འདས་པའི་ལས་ལུང་ སྟོན་པར་བཞེད་ན་སྐུའི་སྣམ་ལོགས་ཏེ་རྒྱབ་དང༌། མ་འོངས་པའི་ལས་ལུང་སྟོན་པར་བཞེད་ན་མདུན་དང༌། དེ་བཞིན་དུ་ དམྱལ་བ་དང་ཡི་དྭགས་དང་དུད་འགྲོ་དང་ལྷ་མིན་དང་ལྷ་མི་དང་འཁོར་ལོས་བསྒྱུར་བ་རྣམས་སུ་ལུང་སྟོན་པར་བཞེད་ ན་རིམ་པས་ཞབས་མཐིལ་དང་ཞབས་རྟིང་དང་ལོང་བུ་དང་པུས་མོ་དང་ཕྱག་མཐིལ་དང་ལྟེ་བར་ནུབ་པར་འགྱུར་ལ། ཉན་ཐོས་ལ་ཞལ་དང༌། རང་རྒྱལ་ལ་ས ྨིན་མཚམས་དང༌། སངས་རྒྱས་ཀྱི ་བྱང་ཆུབ་ཏུ་ལུང་སྟོན་པར་བཞེད་ན་གཙུག་ ཏོར་དུ་ནུབ་པར་འགྱུར་ལ། རིམ་གྲོ་པས་དེའི་རྒྱུ་ཞུས་ཏེ་སོ་སོར་ལུང་སྟོན་པར་མཛད་དོ། ། གཞན་ཡང་ཕལ་པོ་ཆེར་མཚན་རྒྱ་མཚོ་བཤད་པ་ཡང་འོད་ཀ ྱི་བདག་ཉིད་དུ་བཤད་ལ། བྱེ་བྲག་ཏུ་ཚངས་པ་ཁྱད་ པར་སེམས་ཀྱི ་མདོར། དེ་བཞིན་གཤེགས་པའི་སྐུ་ལ་ལྟ་ནུས་པ་དང་ཆོས་འདྲི་ནུས་པ་སོགས་དེ་ཐམས་ཅད་འོད་སོ་ སོས་རེག་པའི་མཐུ་ཡིན་གྱི། གཞན་དུ་ན་དེ་བཞིན་གཤེགས་པའི་སྐུ་ནི་ཉི་མ་ལྟར་མིག་གིས་མི་བཟོད་ཅིང་མེ་དཔུང་ ཆེན་པོ་ལྟར་སྐུ་ལ་སུས་ཀྱང་བསྙེན་མི་ནུས་ན་དྲི་བར་ལྟ་ག་ལ་ནུས་པར་བཤད་དེ། དེ་ཡང་རབ་ཞི་རྣམ་བཀོད་ཀ ྱི ་འོད་ ཀ ྱིས་རེག་པས་སྐུ་ལ་ལྟ་ནུས་ཤིང་མིག་གི་དབང་པོ་མི་ཉམས་པར་བྱེད་དོ། །མི་འཇིགས་པ་སྤོབས་པའི་འོད་ཀ ྱི ས་དྲི་ ལན་བྱེད་ནུས་པར་བྱེད་དོ། །དེ་བཞིན་དུ་དགེ་བ་བསགས་པ་དང་དགེ་བ་རྣམ་བཀོད་དང་བདག་པོ་ཐོབ་པ་དང་ཉོན་ མོངས་མེད་དང་རྩེ་གཅིག་དབེན་དང་ཐམས་ཅད་མཁྱེན་པའི་ཡེ་ཤེས་སུ་དབང་བསྐུར་ཐོབ་པ་རྣམས་ཀ ྱིས་རེག་པས་ རིམ་པས་འཁོར་བསྒྱུར་ག ྱི་ཆེད་དང་ཚངས་པའི་ཕྱི ར་དང་ཉན་ཐོས་དང་རང་རྒྱལ་དང་སངས་རྒྱས་ཀ ྱི་ཐེག་པ་འདྲི་བར་ ནུས་སོ། །ཁྱད་པར་དུ་འགྲོ་བའི་འོད་ཀ ྱིས་བཞུད་པའི་ཚེ་ཞབས་མཐིལ་གྱིས་རེག་པའི་སྲོག་ཆགས་རྣམས་མཐོ་རིས་ སུ་སྐྱེའོ། །རྒྱན་ཐམས་ཅད་བཀོད་པ་ནི་གྲོང་དུ་གཤེགས་པའི་ཚེ་འབྱིན་ཏེ་ཐམས་ཅད་བདེ་བའི་མཆོག་ཏུ་བྱེད་ཅིང་ གྲོང་ཀུན་ནས་བརྒྱན་པར་འགྱུར་རོ། །རྣམ་པར་འཐོར་བ་དང༌། བདེ་བ་སྟོན་པ་དང༌། བྱམས་པས་འཕགས་དང༌། རབ་ ཏུ་ཚིམ་བྱེད་དང༌། དྲི་མེད་དང༌། རྣ་བའི་རྗེས་མཐུན་དང་རྣམ་པར་སྤོང་བ་དང༌། ངོ་ཚ་ཤེས་པ་དང༌། མེད་པར་འགྱུར་བ་ དང༌། རབ་ཏུ་གཏོང་བ་དང༌། ཡོངས་སུ་གདུང་མེད་དང༌། ཕན་ལྡན་དང༌། འབར་བ་ཅན་དང༌། རྩེ་གཅིག་པ་དང༌། ཡེ་ ཤེས་དང༌། རྙོག་མེད་དང༌། ཀུན་འཛིན་དང༌། སྤྱོད་ལྡན་དང༌། སྐྱོ་བ་དང༌། དགའ་བ་དང༌། སྣང་བ་ཅན་དང༌། ཀུན་ཏུ་འགྲོ་ བ་རྣམས་ཀ ྱིས་རིམ་པ་ལྟར་འཇིག་རྟེན་མཐའ་ཡས་པ་གཡོ་བ་དང༌། དམྱལ་བ་དང་བྱོལ་སོང་དང་ཡི་དྭགས་ཞི་བ་དང༌། ལོང་བ་ལ་སོགས་པ་མིག་དང་རྣ་བ་སོགས་དག་པ་དང༌། མི་དགེ་བ་བཅུ་སྤྱོད་པ་རྣམས་དེ་ལས་ལྡོག་པ་དང༌། སྨྱོས་

པ་རྣམས་དྲན་པ་འཐོབ་པ་དང༌། ལོག་ལྟ་ཅན་ཡང་དག་པའི་ལྟ་བ་འཐོབ་པ་དང༌། སེར་སྣ་ཅན་སོགས་ཕར་ཕ ྱི ན་དྲུག་ པོ་ལ་རིམ་པར་འགོད་པ་དང༌། མ་དད་པ་རྣམས་དད་པ་འཐོབ་པ་དང༌། ཐོས་པ་ཉུང་བ་རྣམས་ཐོས་པ་འཐོབ་པ་དང༌། བག་མེད་པ་རྣམས་ངོ་ཚ་ཤེས་པ་དང༌། འདོད་ཆགས་དང༌། ཞེ་སྡང་དང༌། གཏི་མུག་ལ་སྤྱོད་པ་རྣམས་ཀྱི ་དུག་གསུམ་ འཇོམས་པ་དང༌། དུག་གསུམ་ཆ་མཉམ་པ་ལ་སྤྱོད་པའི་ཆ་མཉམ་པ་སྤོང་བའི་བར་བྱེད་ལ། གཟུགས་ཐམས་ཅད་སྟོན་ པའི་འོད་ཀ ྱིས་དེ་བཞིན་གཤེགས་པའི་སྐུ་ཁ་དོག་སྣ་ཚོགས་དང་ཁ་དོག་ཚད་མེད་པར་མཐོང་བར་བྱེད་དེ་འོད་ཟེར་ ལས་བརྩམས་ཏེ་བསྐལ་པར་གསུངས་ཀྱང་མི་ཟད་པར་བཤད་དོ། །  ཆོ་འཕྲུལ་ག ྱི་ཁྱད་པར་ལ། སྤ ྱི ར་ཆོ་འཕྲུལ་གསུམ་ལས།  སྐུ་རྫུ་འཕྲུལ་ག ྱི ་ཆོ་འཕྲུལ་ནི། ཕྱོགས་བཞིའི་ནམ་ མཁའ་ལ་སྤྱོད་ལམ་བཞི་མཛད་པ་དང༌། སྟོད་ནས་མེ་འབར། སྨད་ནས་ཆུ་འབྲུབ་པ་སོགས་ཡ་མ་ཟུང་གི་ཆོ་འཕྲུལ་ དང༌། ཉི་ཟླ་དང་ཚངས་གནས་ཀྱི ་བར་ཕྱག་གིས་ཉུལ་བ་སོགས་ནི་དྲང་སྲོང་ཉན་རང་དང་བཅས་པའི་ཐུན་མོང་གི་ཆོ་ འཕྲུལ་ཡིན་ལ། ཐུན་མོང་མ་ཡིན་པ་ནི། མཛངས་བླུན་ནས་གསུངས་པའི་ཚེས་གཅིག་ནས་བཅོ་ལྔའི་བར་གྱི ་ཆོ་འཕྲུལ་ལྟ་བུ་སྟེ་ གཞལ་དུ་མེད་དོ། །བྱེ་བྲག་ཏུ་དགའ་ལྡན་ནས་འཕོ་བའི་ལོ་བརྒྱའི་སྔོན་དུ་སྐུ་བལྟམས་པའི་གནས་དེ་ལག་མཐིལ་ལྟར་ མཉམ་པ་དང༌། རྡོ་རྗེའི་ས་གཞིར་འགྱུར་བ་དང༌། རིན་པོ་ཆེའི་ཤིང་གིས་ཁྱབ་པ་དང༌། སྤོས་ཀ ྱི ་སྤ ྲི ན་འཐུལ་བ་དང་ལྷ་ རྫས་ཀ ྱི ་མཆོད་པས་གང་བ་སོགས་ལྟས་བཅུ་འབྱུང་བ་ནས་གང་གི་གདུགས་ལ་བལྟམས་པའི་ཚེ་སངས་རྒྱས་ཐམས་ ཅད་ཀ ྱི ་སྐྱེ་བའི་རྣམ་འཕྲུལ་ཚལ་དེར་སྣང་བ་སོགས་འཕོ་བ་དང་བལྟམས་པའི་ཆོ་འཕྲུལ་ནས་བཟུང་སྟེ་སྐུ་གདུང་རིང་ སྲེལ་ག ྱི ་ཆོ་འཕྲུལ་ག ྱི་བར་མཛད་པ་སོ་སོའི་ཆོ་འཕྲུལ་མཐའ་ཡས་པ་དང༌། ཆོས་གསུང་བ་ན་ལྗགས་ཀ ྱི ས་འཁོར་ག ྱི་ དཀ ྱི ལ་འཁོར་འགེབས་པ་དང་ཆོས་ཀ ྱི ་དབྱིངས་དགང་བ་སོགས་ལྗགས་ཀ ྱི ་ཆོ་འཕྲུལ་དང༌། གྲོང་ཁྱེར་དུ་གཤེགས་པ་ན་ངམ་གྲོག་དང་ཚེར་མ་སོགས་མེད་ལ། ལག་མཐིལ་ལྟར་མཉམ་ཞིང་རྩ་འཇམ་པོས་ ཁེབས་པ་དང༌། མདུན་རོལ་དུ་སྤོས་ཆུའི་ཆར་འབབ། སྟེང་དུ་སྤ ྲི ན་ག ྱི་བླ་རེ་འབྲེ། རྒྱབ་སོགས་སུ་ཉི་འོད་གསལ། གཡས་གཡོན་ནས་ཚངས་པ་དང་བརྒྱ་བྱིན་ག ྱི ས་རྔ་ཡབ་གཡོབ་ཅིང་ལྷ་དང་མིས་བསྐོར་ཏེ་གཤེགས་ཤིང༌། གྲོང་ཁྱེར་ གང་གི་ཐེམ་པ་ལ་ཞབས་བཞག་མ་ཐག་གྲོང་ཁྱེར་རྣམ་པ་དྲུག་ཏུ་གཡོ་ཞིང་རོལ་མོ་ཐམས་ཅད་མ་བཀྲོལ་བར་སྒྲ་འབྱིན། བཙོན་དུ་བཅིངས་པ་དང་སྒྲོག་ཏུ་བཅུག་པ་ཐམས་ཅད་རང་གྲོལ། ལོང་བ་རྣམས་མིག་འབྱེ། འོན་པ་རྣམས་རྣ་བ་དག སྨྱོས་པ་རྣམས་དྲན་པ་རྙེད། གཉིད་ཀྱི ་ལོག་པ་རྣམས་སད་དེ། ཐམས་ཅད་དགེ་བའི་བསམ་པ་རྫོགས་པར་འགྱུར་བ་ དང༌། ཞབས་ས་ལ་སོར་བཞིས་མི་རེག་ལ། འོན་ཀྱང་ལམ་བར་ག ྱི ་ས ྲི ན་བུ་ཕྲ་མོ་རྣམས་ཀ ྱི་སྟེང་དུའང་ཞབས་འབབ་ལ། དེས་སྔོན་མ་མྱོང་བའི་བདེ་བས་ཞག་བདུན་འདའ་ཞིང་ལྷར་སྐྱེ་བ་སོགས་གྲོང་དུ་གཤེགས་པའི་ཆོ་འཕྲུལ་དང༌། བསོད་སྙོམས་བཞེས་པ་ན་མང་དུ་འབུལ་བར་འདོད་པ་རྣམས་ནི་ཀར་ཥ་པ་ཎ་བྱེ་བ་མང་པོའི་འབྲས་ཆན་ཡང་ ལྷུང་བཟེད་དུ་མི་དོག་པར་ཤོང་ལ། ཉུང་ངུ་ལས་མི་འབྱོར་པ་རྣམས་ནི་འབྲས་ཆན་ག ྱི་ཟེགས་མ་ཙམ་ཕུལ་བས་ཀྱང་

ཡོངས་སུ་གང་བར་མཐོང་ཞིང༌། བཟའ་བ་དང་བཏུང་བ་དང་ལྡག་པའི་བྱེ་བྲག་བརྒྱ་སྟོང་མང་པོ་ལྷུང་བཟེད་དུ་བླུགས་ ཀྱང་ཕན་ཚུན་གཅིག་ལ་གཅིག་མ་རེག་ཅིང་མ་འདྲེས་ལ་གོས་པ་མེད་པ་སྣོད་ཐ་དད་ན་གནས་པ་ལྟར་འགྱུར་ལ། དེ་ གང་གི་ཚེའང་ལྷུང་བཟེད་ཀྱི་ཚད་སྔ་མ་ལས་མི་འགྱུར་བ་འདི་ནི་ལྷུང་བཟེད་ཀྱི ་ཆོ་འཕྲུལ་ལོ། །  གཞན་ཡང་རིགས་ཆེན་པོ་ལས་རབ་ཏུ་བྱུང་བ་རྣམས་ཀ ྱི ་ང་རྒྱལ་སྤང་བ་དང༌།  མ་འོངས་པའི་དགེ་འདུན་རྣམས་འཚོ་བས་མི་འཕོངས་བའི་ཆེད་དང༌།  འདི་དག་གི་སྟོན་པ་ཡང་བསོད་ སྙོམས་སྤྱོད་ན་འདི་དག་ལྟ་ཅི་སྨོས་ཞེས་སྐྱེ་བོ་རྣམས་སྦ ྱིན་པར་སེམ་པ་སྐྱེ་བའི་ཆེད་དང༌།  སྦ ྱི ན་པ་པོ་རྣམས་ཀ ྱི་ བསོད་ནམས་སྤེལ་བའི་ཆེད་དང༌།  རབ་བྱུང་རྣམས་འཚོ་བའི་ཆེད་དུ་ཟང་ཟིང་འཛིན་པ་སྤང་པའི་ཆེད་དང༌། གྲོང་ དུ་གཤེགས་པའི་ཆོ་འཕྲུལ་ག ྱི ས་གདུལ་བ་རྣམས་རྗེས་སུ་བཟུང་བའི་ཆེད་དང༌།  ཕ་མ་དང་ཁྱོ་ལ་སོགས་པས་ བསྲུངས་པའི་རིགས་ཀྱི ་བུ་དང་བུ་མོ་གཅེས་པ་རྣམས་ཀྱི ས་མཐོང་བ་དོན་ཡོད་པའི་ཆེད་དང༌།  ལྷ་རྣམས་ཀ ྱིས་དེ་ བཞིན་གཤེགས་པའི་སྐུ་འོད་ཀ ྱི ་གོང་བུ་ལྟ་བུ་ནང་སྦུབས་སྟོང་མི་མངའ་ཞིང་ལོང་ཀ་སོགས་མེད་པ་རྡོ་རྗེ་ལྟར་མཁྲེགས་ པ་མཐོང་ནས་འདི་ནི་བཀྲེས་སྐོམ་སོགས་མེད་ཅིང་གསོལ་བར་མི་བྱེད་མོད་ཀྱང་སེམས་ཅན་ལ་སྙི ང་བརྩེ་བ་ཁོ་ནས་ བསོད་སྙོམས་ལ་རྒྱུའོ་ཞེས་དད་པ་སྐྱེ་བ་དང༌།  འབུལ་བ་པོ་དག་ནི་སྟོན་པས་བདག་གི་བསོད་སྙོམས་ལོངས་སྤྱད་ དོ་སྙམ་ནས་དགའ་བ་སྐྱེ་ལ་སྟོན་པ་ནི་བཞེས་པར་མི་མཛད་མོད་ཀྱང་འབུལ་བ་པོ་ལ་བསོད་ནམས་ཚད་མེད་པ་འཐོབ་ ཅིང་ཁ་ཟས་དེ་གནས་གཙང་མའི་ལྷའི་བུ་ཞིག་གིས་རིན་པོ་ཆེའི་གཞོང་པར་ཁྱེར་ཏེ་སངས་རྒྱས་མེད་པའི་འཇིག་རྟེན་ ག ྱི ་ཁམས་ཐམས་ཅད་དུ་སོང་ནས་སེམས་ཅན་རྣམས་ཚིམ་པར་བྱེད་ཅིང་དེ་ཟོས་སོ་ཅོག་ཕ ྱིར་མི་ལྡོག་པ་འཐོབ་པར་ འགྱུར་བ་དང༌།  སྔོན་ག ྱི ་སངས་རྒྱས་རྣམས་ཀ ྱི་ཚུལ་དང་མཚུངས་པ་སྟེ་དགོས་པ་བཅུ་ལས། བསོད་སྙོམས་ལ་ གཤེགས་པར་སྟོན་ལ་འདི་ཡང་ཁྱད་པར་ག ྱི ་ཆོ་འཕྲུལ་གཅིག་གོ། དེ་བཞིན་དུ་སྐྱེ་བོ་བྱེ་བ་ཕྲག་མང་པོས་རེ་རེས་ཀྱང་བླ་གོས་བརྒྱ་སྟོང་སྙེད་སྐུ་ལ་གསོལ་ཡང་ཐུག་པར་ཡང་མི་ མངོན། ནང་མ་ཤོས་ཀྱང་སྐུ་ལ་སོར་བཞིས་མི་རེག་ལ། རྣམ་པར་འཐོར་རླུང་གིས་ཀྱང་གཡོ་མི་ནུས་པ་ན་བཟའི་ཆོ་ འཕྲུལ་ཏེ། དེ་ལ་སོགས་པ་མཐའ་ཡས་པ་རྣམས་ནི་སྐུ་རྫུ་འཕྲུལ་ག ྱི ་ཆོ་འཕྲུལ་ཏེ། དེ་ལ་ཐུན་མོང་དང་ཐུན་མོང་མ་ཡིན་ པ་གཉིས་ནི་རྫུ་འཕྲུལ་དངོས་ཏེ། དེས་འདུལ་བ་ན་རྫུ་འཕྲུལ་མཛད་ལ། གཞན་དེ་དག་ནི་ཆེད་དུ་སྤྲུལ་པ་མ་ཡིན་ཏེ། རང་ བཞིན་གྱི ས་སྟོན་པའི་ཆོས་ཉིད་ཡིན་ཡང་རིགས་མཐུན་བསྡུ་བ་ཙམ་གྱི ས་ཆོ་འཕྲུལ་དང་པོར་བསྡུས་པ་ཙམ་མོ། །  བརྗོད་དུ་མེད་ཅིང་གང་གིས་ཀྱང་བརྗོད་པར་མི་ནུས་པའི་ཆོས་རྣམས་ལ་ཆོས་ཀ ྱི ་རྣམ་གྲངས་སྣ་ཚོགས་སུ་ བརྗོད་པས་གདུལ་བྱ་རྣམས་བརྗོད་དུ་མེད་པའི་དོན་རྟོགས་པ་ལ་འགོད་པ་ནི་ཆོ་འཕྲུལ་བླ་ན་མེད་པ་སྟེ། ཚུལ་ཁྲིམས་ འཆལ་བ་ཚར་གཅོད་པའི་མདོ་ལས། ཤཱ་རིའི་བུས་བཅོམ་ལྡན་འདས་ཀ ྱིས་མིང་དང་མཚན་མ་མེད་པའི་ཆོས་མིང་ དང་མཚན་མས་བསྟན་ཅིང་བརྗོད་དུ་མེད་པའི་ཆོས་བརྗོད་པར་མཛད་པ་ནི་ཆེས་ངོ་མཚར་ཏོ། །ཞེས་གསོལ་བས་དེ་ དེ་བཞིན་ནོ། །ཞེས་སླར་ནམ་མཁའ་ལ་རི་མོ་གསལ་བ་དང་རི་རབ་ཟོས་ནས་ཞུ་བ་དང་མེ་འབར་བའི་ཁྱི མ་དུ་རྩ་ཁུར

ཆེར་ཐོགས་ཏེ་མ་ཚིག་པར་འབྱུང་འཇུག་བྱེད་པ་དང༌། རྡོའི་གཟིངས་ས་གཞི་ཙམ་གྱིས་རྒྱ་མཚོ་བརྒལ་བ་དང༌། གླི ང་ བཞི་པའི་འཇིག་རྟེན་ཁྱེར་ནས་སྦྲང་མའི་བྱིན་པའི་སྐས་ལས་ཚངས་རིས་སུ་འཛེག་པ་དང༌། རླུང་གིས་བསྒུལ་བའི་སྲད་ བུ་ཕྲ་མོས་རི་རབ་བཏགས་ཏེ་ནམ་མཁའ་ལ་འཛིན་པ་དང༌། སྟོང་གསུམ་དུ་གངྒཱ་ཙམ་གྱི་ཆར་རྒྱུན་འབབ་པ་ཐིགས་ པ་གཅིག་ཀྱང་ས་ལ་མ་ལྷུང་བར་བཟེད་པ་དང༌། སྟོང་གསུམ་དུ་རི་རབ་ཙམ་གྱི ་རྡོ་ཆར་བབ་པ་དེ་ལྟར་བཟེད་པ་དང༌། མཆིལ་མའི་ཟེར་མ་གཅིག་གིས་སྲེག་བསྐལ་གཞིལ་ཏེ་དབུགས་གཅིག་གིས་འཇིག་རྟེན་སླར་དགོད་པ་དང༌། ལག་ མཐིལ་གཅིག་ཏུ་སེམས་ཅན་ཐམས་ཅད་བཀོད་ཅིང་གཅིག་ཤོས་ཀ ྱི ས་སྟོང་གསུམ་གྱེན་དུ་བཏེགས་ནས་སེམས་ཅན་ དེ་ཐམས་ཅད་བློ་གཅིག་ཏུ་བྱེད་པ་བས་ཀྱང་མངོན་པར་འདུ་བྱེད་པ་མེད་པ་དང༌། འབྱུང་བ་མེད་པ་དང༌། མཚན་མ་ མེད་པ་དང༌། མཚན་ཉིད་མེད་པ་དང༌། བསྟན་དུ་མེད་པ་ལ་དེ་བཞིན་གཤེགས་པས་ཆོས་བསྟན་པ་གང་ཡིན་པ་འདི་ནི་ ཆེས་ངོ་མཚར་བར་གསུངས་ལ། དབྱངས་ཀ ྱི ་ཡན་ལག་དྲུག་ཅུ་རྩ་བཞི་དང་ལྡན་པའི་གསུང་མངའ་བ་སྟེ། དཀོན་མཆོག་བརྩེགས་པར། རྣམ་པ་ དྲུག་ཅུ་རྩ་བཞི་གང་ཞེ་ན། མཉེན་པའི་གསུང་འབྱུང་བ་དང༌། ཞེས་སོགས་གསུངས་པ་སྡོམ་ཚིག་ཏུ་སྦྱར་ན། མཉེན་འཇམ་ཡིད་འོང་ཡིད་འཐད་ངག ། དྲི་མེད་འོད་གསལ་འཇེབས་མཉན་འོས། ། མི་ཚུགས་སྙནདུལ་མི་རྩུབ་དང༌། ། མི་བརླང་རབ་དུལ་རྣ་བར་སྙན། ། ལུས་སེམས་ཚིམ་བྱེད་ས ྙི ང་དགའ་བྱེད། ། དགའ་ཞིང་བདེ་བ་སྐྱེད་པར་བྱེད། ། ཡོངས་སུ་མི་གདུང་ཀུན་ཤེས་བྱ། ། རྣམ་པར་རིག་བྱ་རྣམ་པར་གསལ། ། དགའ་དང་མངོན་པར་དགའ་བར་བྱེད། ། ཀུན་ཏུ་ཤེས་བྱེད་རྣམ་རིག་བྱེད། ། རིགས་པ་དང་འབྲེལ་ཟློས་སྐྱོན་མེད། ། སེང་གེའི་ང་རོའི་ཤུགས་དང་ལྡན། ། གླང་ཆེན་སྒྲ་དང་འབྲུག་གི་དབྱངས། ། ཀླུ་དང་དྲི་ཟ་ཀ་པིང་དབྱངས། །

ཚངས་དབྱངས་ཤང་ཤང་ཏེའུའི་དབྱངས། ། ལྷ་དབང་དབྱངས་དང་རྔ་ཡི་སྒྲ། ། མ་ཁེངས་པ་དང་མི་དམའ་དང༌། ། སྒྲ་རྣམས་ཀུན་ག ྱི ་རྗེས་སུ་ཞུགས། ། ཚིག་ཟུར་མ་ཆད་ལྡབ་ལྡིབ་མེད། ། མ་ཚང་མེད་ཅིང་མ་ཞུམ་དང༌། ། མི་ཞན་རབ་དགའ་ཁྱབ་པ་དང༌། ། ཆུབ་དང་རྒྱུན་ཆགས་འབྲེལ་བ་དང༌། ། སྒྲ་རྣམས་ཐམས་ཅད་རྫོགས་པར་བྱེད། ། དབང་པོ་ཐམས་ཅད་ཚིམ་བྱེད་དང༌། ། མ་དམད་མི་འགྱུར་མ་ཏབས་དང༌། ། འཁོར་ག ྱི ་དཀ ྱི ལ་འཁོར་ཀུན་ཏུ་གྲག ། འདོད་ཆགས་ཞི་བྱེད་  ཞེ་སྡང་འདུལ། ། གཏི་མུག་སེལ་བྱེད་བདུད་ཚར་གཅོད། ། རྣམ་པ་ཀུན་མཆོག་ལྡན་པའི་གསུང༌། ། ཡན་ལག་དྲུག་ཅུ་རྩ་བཞིའོ། །ཞེས་བྱ་ལ། བུ་སྟོན་རིན་པོ་ཆེས་དྲུག་ཅུ་ཁོ་ན་ཡིན་གྱི་རྩ་བཞི་མ་དག་གོ་ཞེས་གསུང་ཡང༌། མདོ་ཉིད་ལས་རེ་བཞིར་བཤད་པས་ སྐྱོན་མེད་ལ། ས ྙི ང་རྗེ་ཆེན་པོ་ངེས་བསྟན་གྱི ་མདོ་ལས་ནི། འབྲས་བུ་ཡོད་པའི་ཆོས་སྟོན་པ་དང་ཞེས་སོགས་དེ་བས་ མང་བར་གསུངས་ཏེ། སྡོམ་ནི། འབྲས་ཡོད་ཆོས་སྟོན་ངེས་ཚིག་སྨྲ། ། ཁྱད་པར་ལུང་སྟོན་ཀུན་ཤེས་བྱེད། ། རྣམ་པར་ཤེས་བྱེད་མཐོ་དམན་མེད། ། ཡ་ཡོ་ལྡབ་ལྡིབ་གྱ་གྱུ་མེད། །

མི་བརླང་ མི་རྩུབ་མ་འཆོལ་བ། ། འཇམ་མཉེན་ལས་རུང་ངར་ངར་མིན། ། བྱུང་རྒྱལ་མ་ཡིན་རབ་ཏུ་བརྟགས། ། ཧ་ཅང་མྱུར་མིན་ཤིན་ཏུ་ཕྱེ། ། ཤིན་ཏུ་ངེས་ཚིག་ཤིན་དགའ་བསྐྱེད། ། ཤིན་སྙན་ཤིན་ཏུ་གདངས་ཆེས་སྙན། ། ཤིན་གསལ་ཐགས་ཐོགས་མེད་ཅིང་རྫོགས། ། སྙན་འབོལ་བསྒྲགས་མཛེསམཆོད་པར་གྱུར། ། རྡུལ་མེད་རྡུལ་བྲལ་ཐ་བ་མེད། ། དྲི་མེད་དྲི་བྲལ་རྨོངས་པ་མེད། ། ཤིན་ཏུ་ཟུར་ཕྱིན་ཆགས་པ་མེད། ། རབ་གྲོལ་འོད་གསལ་དྲང་མི་དམན། ། མ་འཛིངས་བདེ་སྐྱེད་དིབ་དིབ་མིན། ། ལུས་ཚིམ་སེམས་ཀྱང་དགའ་བར་བྱེད། ། དུག་གསུམ་ས ྡིག་སེལ་བདུད་ཀྱང་འཇོམས། ། རྒོལ་འདུལ་རྣམ་པར་ཤེས་པར་བྱེད། ། མཁས་པ་དགའ་བྱེད་རྔའི་སྒྲ་ལྡན། ། ཀ་པིང་བརྒྱ་བྱིན་ཚངས་པའི་དབྱངས། ། རྒྱ་མཚོའི་རླབས་སྒྲ་གནོད་སྦ ྱི ན་སྒྲ། ། ས་ཡི་སྒྲ་དབྱངས་ཁྲུང་ཁྲུང་སྒྲ། ། རྨ་བྱ་ཁུ་བྱུག་ཤང་ཤང་ཏེའུ། ། ངང་རྒྱལ་སེང་གེ་རོལ་མོའི་དབྱངས། ། ཀུན་ཤེས་བྱེད་ཅིང་རབ་ཤེས་བྱེད། ། ཡིད་འོང་མཉན་འོས་བརྫུན་མིན་ཟབ། །

རྣ་བ་བདེ་བྱེད་དགེ་རྩ་སྐྱེད། ། ཚིག་ཡིག་མ་ཉམས་ཚིག་ཡིག་ནི། ། ཤིན་ཏུ་ངེས་ཚིག་ལྡན་དོན་ལྡན། ། ཆོས་ལྡན་དུས་ལྡན་དུས་ཚིགས་ནི། ། ཀུན་ལྡན་དུས་ལས་མི་ཡོལ་བ། ། མཆོག་དང་མཆོག་མིན་དབང་པོ་སྟོན། ། སྦ ྱིན་པས་བརྒྱན་ཞིང་ཚུལ་ཁྲིམས་ཀ ྱི ས། ། རྣམ་དག་བཟོད་པས་ཡང་དག་བསྒྲུབས། ། བརྩོན་པས་ཤིན་སྦྱངས་བསམ་གཏན་ག ྱི ས། ། ལས་སུ་རུང་བྱས་ཤེས་རབ་ཀྱི ས། ། ངེས་པར་བརྟགས་ཤིང་བྱམས་པས་བརྩམས། ། ས ྙི ང་རྗེས་མི་སྐྱོ་དགའ་བ་ཡིས། ། འོད་གསལ་བཏང་སྙོམས་ཀ ྱིས་ངེས་བརྟགས། ། ཐེག་གསུམ་རྣམ་འཇོག་དཀོན་མཆོག་གི ། རིགས་རྒྱུན་མི་གཅོད་ཕུང་པོ་གསུམ། ། རྣམ་འབྱེད་རྣམ་ཐར་གསུམ་ག ྱི ས་སྦྱངས། ། བདེན་དང་ཡེ་ཤེས་ཀྱི ས་ཡོངས་བསྒོས། ། མཁས་པས་མ་སྨད་འཕགས་པས་བསྔགས། ། ནམ་མཁའི་ཚད་ཀྱི ་རྗེས་སུ་འགྲོ། ། རྣམ་པ་ཀུན་ག ྱི ་མཆོག་ལྡན་པ། ། དེ་ལྟར་རྒྱལ་བའི་ངག་གི་ལས། ། ཀུན་ག ྱི་སྔོན་ཕ ྱིར་ཡེ་ཤེས་འགྲོ། ། ཞེས་བྱ་སྟེ། རྒྱལ་བའི་གསུང་དབྱངས་ཡན་ལག་དྲུག་ཅུར་ངེས་སོ་སྙམ་པ་དག་སེལ་ཕྱི ར་བཀོད་པ་ཡིན་ལ། ཁྱད་པར་ ལུང་སྟོན་པ་ནི་མི་སླུ་བས་བཟུང་དུ་རུང་བ་དང་འོད་གསལ་བ་ནི་སེམས་དང་བར་བྱེད་པ་དང༌། མ་འཛིངས་པ་ནི་སྒྲ་

རྫར་ར ྫིར་མ་ཡིན་པ་དང༌། ཕུང་པོ་གསུམ་རྣམ་པར་འབྱེད་པ་ནི་གང་ཟག་ཡང་དག་པ་ཉིད་དུ་ངེས་པ་དང༌། ལོག་པར་ ངེས་པ་དང༌། མ་ངེས་པའི་ཕུང་པོ་སྟེ་གསུམ་འབྱེད་པར་རིགས་ལ། ཕར་ཕྱིན་དྲུག་གིས་བསྒྲུབས་པ་སོགས་ནི་ཕར་ ཕ ྱིན་བརྒྱ་ཉི་ཤུ་རྩ་གཅིག་གི་མཚན་དཔེ་ལ་རྣམ་འབྲས་བཤད་པ་དང་རིགས་བསྒྲེས་ན་གསུང་མཐའ་ཡས་པ་སྦ ྱིན་པའི་ འབྲས་བུ་གསུང་དག་པ། ཚུལ་ཁྲིམས་ཀ ྱི ་འབྲས་བུ་གསུང་སྙན་པ། བཟོད་པའི་འབྲས་བུ་གསུང་མི་ངལ་ཞིང་དབུགས་ ཁུག་གིས་བར་དུ་མ་ཆོད་པ། བརྩོན་འགྲུས་ཀ ྱི ་འབྲས་བུ་གསུང་ཐོས་པས་སེམས་རྩེ་གཅིག་པ་འཐོབ་པ། བསམ་གཏན་ ག ྱི ་འབྲས་བུ་གང་གིས་ཐོས་པའི་དུག་གསུམ་སེལ་བ། ཤེས་རབ་ཀྱི ་འབྲས་བུར་ཐོབ་ལ་འདི་ལ་རགས་པར་བརྩི ས་ན་ ཡན་ལག་བརྒྱ་དང་ལྔར་སྣང་ངོ༌། ། གཞན་ཡང་གསུང་ཧ་ཅང་ཆེ་བའི་རྣར་གཟན་པ་མ་ཡིན་པ་དང༌། ཧ་ཅང་ཆུང་བས་མི་གསལ་བ་མ་ཡིན་པ་དང༌། ཞབས་ཀ ྱི ་དྲུང་དང༌། སྟོང་གསུམ་ཐམས་ཅད་ཀ ྱི་མཐའི་བར་ཡང་ཁྱད་མེད་པར་ཐོས་པ་དང་སུས་ཐོས་ཀྱང་རྣ་བ་དག་ པར་འགྱུར་བས་འོན་པའི་སྐྱོན་སེལ་བ་དང༌། ཀ་ལ་པིངྐ་དང་རྨ་བྱ་དང་ཚངས་དབྱངས་སོགས་གང་ལ་མོས་པ་དེར་ ཐོས་པ་དང་འགྲོ་བ་སོ་སོའི་སྐད་དུ་གོ་བ་དང་མང་ཉུང་དང་ཚིག་དོན་ཐམས་ཅད་གང་ལ་གང་གིས་འདུལ་བ་དེ་ཙམ་དུ་ ཐོས་ཤིང་དེས་གདུལ་བྱ་དེའི་དོན་འགྲུབ་པ་དང་ངག་ཀུན་ནས་སློང་བའི་བློ་མི་མངའ་བ་དང་སྒྲའི་གནས་ཁོག་པ་བརྒྱད་ ལས་བྱུང་བ་མ་ཡིན་པ་སྟེ་དེ་ལྟ་བུ་སོགས་ནི་གསུང་ཀུན་ཏུ་བརྗོད་པའི་ཆོ་འཕྲུལ་ལོ། ། ཐུགས་ཀ ྱི ་ཆོ་འཕྲུལ་ནི། སྟོན་པ་ཟབ་མོ་སྣང་བའི་ཏིང་ངེ་འཛིན་ལ་སྙོམས་པར་ཞུགས་པ་ན་སྤྱན་རས་གཟིགས་ དང་ཤཱ་རིའི་བུ་ལ་ལན་དང་དྲི་བའི་སྤོབས་པ་སྐྱེས་ཏེ་ཤེས་རབ་ཀྱི ་ཕ་རོལ་ཏུ་ཕ ྱིན་པའི་སྙི ང་པོ་བསྟན་པ་ལྟ་བུ་དང༌། དེ་བཞིན་གཤེགས་པའི་སྤྱོད་ཡུལ་དང་ཡེ་ཤེས་བསམ་གྱིས་མི་ཁྱབ་པའི་མདོར། འཁོར་འདུས་པ་དེ་ཐམས་ཅད་ ལས་ཁ་ཅིག་གིས་དེ་བཞིན་གཤེགས་པ་དགའ་ལྡན་ནས་འཕོ་བ་ནས་རིང་སྲེལ་བགོད་པ་དང་འདས་ནས་བསྐལ་པ་ བརྗོད་དུ་མེད་པ་སོང་བའི་བར་ཐ་དད་དུ་སྣང་བ་དང༌། གསེར་དང་མུ་ཏིག་དང་མཐོན་ཀ་ལྟ་བུའི་ཁ་དོག་ཐ་དད་པར་སྣང་ བ་དང༌། སྐུ་མདོམ་གང་བ་ནས་ས ྲི ད་རྩེ་ལ་ཐུག་པའི་བར་ཐ་དད་དུ་སྣང་བ་དང༌། ཆོས་ཀ ྱི ་སྒོ་ཐ་དད་པ་སྣ་ཚོགས་སྟོན་ པར་སྣང་བ་ན་འཇམ་དཔལ་དང་སྒྲིབ་སེལ་གྱི་དྲིས་ལན་ག ྱིས་དེ་བཞིན་གཤེགས་པ་རྟོག་པ་དང་འབད་པ་མེད་བཞིན་ གང་འདུལ་ག ྱི ་ཁ་དོག་དང༌། དབྱིབས་དང༌། ཆོས་དང༌། དུས་སུ་སྣང་བ་ནི་ཉི་མ་རྟོག་མེད་དུ་རྒྱུ་བ་ལ་ཡུལ་སོ་སོ་ན་ ཤར་བ་དང༌། ནུབ་པ་དང༌། གུང་དུ་རྟོག་པ་དང༌། བཻཌཱུརྱ་རས་སོ་སོའི་སྟེང་དུ་བཞག་པས་ཁ་དོག་ཐ་དད་པར་སྣང་བ་ སོགས་དཔེ་མང་པོས་གཏན་ལ་ཕབ་པ་ལྟར་དང༌། ནམ་མཁའི་མདོག་གིས་འདུལ་བའི་བཟོད་པ་བསྟན་པར། དེ་བཞིན་ གཤེགས་པ་སྐར་མདའི་མདོག་གིས་འདུལ་བའི་ཏིང་ངེ་འཛིན་ལ་སྙོམས་པར་ཞུགས་པ་ན་སྟོན་པ་དྲང་སྲོང་རྒན་པོ་ རལ་པ་ཅན་མེའི་སྦྱི ན་སྲེག་བྱེད་པའི་མེ་འོད་ཁ་དོག་སྣ་ཚོགས་པས་འཇིག་རྟེན་ཐམས་ཅད་སྣང་བར་བྱས་ཏེ། ཕྱོགས་ བཅུའི་སངས་རྒྱས་བྱང་སེམས་ཐམས་ཅད་ཀྱང་དྲང་སྲོང་དུ་གྱུར་པས་བརྟུལ་ཞུགས་ཀ ྱི ས་གྲོལ་བར་སྨྲ་བ་ཐམས་ཅད་ ཐེག་གསུམ་དུ་བཏུལ་བ་ལ་སོགས་མདོར་ན་དེ་བཞིན་གཤེགས་པ་ནི་ཆོས་ཉིད་ཇི་ལྟ་བ་ཡོངས་སུ་རྫོགས་པ་འགོག་

པ་ཆེན་པོ་ལས་གཡོ་བ་ནམ་ཡང་མེད་བཞིན་དུ། བསོད་ནམས་ཐམས་ཅད་བསྡུས་པ་དང༌། དམ་པའི་ཆོས་པདྨ་དཀར་ པོ་དང༌། ཆོས་ཐམས་ཅད་ཀ ྱི་ཚུལ་ངེས་པར་སྟོན་པ་དང༌། མྱ་ངན་ལས་འདས་པ་ཆེན་པོ་ལ་སོགས་ཏིང་ངེ་འཛིན་གྱི ་སྒོ་ མཐའ་ཡས་པ་ལ་སྙོམས་པར་འཇུག་ཅིང་ལྡང་བར་ཡང་མཛད་ལ། ཏིང་ངེ་འཛིན་དེའི་མཐུས་བསོད་ནམས་ཐམས་ཅད་བསྡུས་པའི་ཏིང་ངེ་འཛིན་གྱི ་མདོ་དང༌། དམ་ཆོས་པད་ དཀར་ག ྱི ་མདོ་དང༌། བསྐལ་པ་བཟང་པོའི་མདོ་དང༌། མྱང་འདས་ཀ ྱི ་མདོ་སོགས་ཆོས་ཀ ྱི ་རྣམ་གྲངས་དེ་དང་དེ་སྟོན་ པའི་སྣང་བ་གདུལ་བྱ་ལ་འབྱུང་སྟེ། ཐེག་ཆེན་གྱི ་མདོ་ཕལ་མོ་ཆེ་རྒྱུ་ཏིང་ངེ་འཛིན་དེ་ལས་མིང་དུ་བྱས་པ་ཡིན་ལ། དེ་ བཞིན་གཤེགས་པ་ནི་ཅི་ཡང་གསུང་པར་མི་མཛད་ཀྱང་གདུལ་བྱ་སོ་སོ་ལ་སྣང་བ་དེ་ལྟ་བུས་འདུལ་བ་ནི་ཐུགས་ བསམ་ག ྱིས་མི་ཁྱབ་པ་ཏིང་ངེ་འཛིན་གྱི ་ཆོ་འཕྲུལ་ལོ། །གསུང་གི་ཁྱད་པར་ནི་གསུང་གི་ཆོ་འཕྲུལ་ཉིད་དེ་ཅུང་ཟད་ བསྟན་ཟིན་ཏོ། །  མ་འདྲེས་པའི་ཆོས་ཀ ྱི་ཁྱད་པར་ནི། ཆོས་གཟུགས་ཀ ྱི ་སྐུ་མ་ཕྱེ་བའི་དབང་དུ་མཛད་ནས། བྱང་ས་ལས། མ་ འདྲེས་པའི་ཆོས་བརྒྱ་དང་བཞི་བཅུར་བཤད་དེ། ཇི་སྐད་དུ། དེ་ལ་སངས་རྒྱས་ཀྱི ་ཆོས་བརྒྱ་བཞི་བཅུ་ནི་འདི་དག་ ཡིན་ཏེ། སྐྱེས་བུ་ཆེན་པོའི་མཚན་སོ་གཉིས་དང༌། དཔེ་བྱད་བཟང་པོ་བརྒྱད་ཅུ་དང༌། རྣམ་པ་ཐམས་ཅད་དུ་ཡོངས་སུ་ དག་པ་བཞི་དང༌། སྟོབས་བཅུ་དང༌། མི་འཇིགས་པ་བཞི་དང༌། དྲན་པ་ཉེ་བར་བཞག་པ་གསུམ་དང༌། སྲུང་བ་མེད་པ་ གསུམ་དང༌། ས ྙི ང་རྗེ་ཆེན་པོ་དང༌། བསྙེལ་བ་མི་མངའ་བའི་ཆོས་ཉིད་དང༌། བག་ཆགས་ཡང་དག་པར་བཅོམ་པ་དང༌། རྣམ་པ་ཐམས་ཅད་དང༌། མཆོག་མཁྱེན་པའོ། །ཞེས་སོ། ། གཙོ་བོར་ཆོས་ཀ ྱི་སྐུའི་དབང་དུ་བྱས་ན། སྟོབས་བཅུ་དང༌། མི་འཇིགས་པ་བཞི་དང༌། མ་འདྲེས་པའི་ཆོས་བཅོ་ བརྒྱད་ཀ ྱི ས་བྲལ་བའི་ཡོན་ཏན་སོ་གཉིས་ཏེ། དང་པོའི་སྐུ་ནི་སྟོབས་ལ་སོགས། ། བྲལ་བའི་ཡོན་ཏན་རྣམས་དང་ལྡན། །ཞེས་སོ། ། དེ་ཡང་རྒྱུ་དགེ་བ་ལས་འབྲས་བུ་བདེ་བ་འབྱུང་བ་ཞེས་བྱ་བ་འདི་ནི་གནས་སོ། །རྒྱུ་མི་དགེ་བ་ལས་འབྲས་བུ་བདེ་བ་ འབྱུང་བ་ཞེས་བྱ་བ་འདི་ནི་གནས་མ་ཡིན་པའོ། །སྟོང་ཉིད་ལ་མོས་པས་བཟོད་པ་འཐོབ་པ་ནི་གནས་སོ། །དམིགས་ པ་ཅན་ག ྱི ས་བཟོད་པ་འཐོབ་པ་ནི་གནས་མ་ཡིན་པའོ། །ཞེས་པ་ལ་སོགས་པ་གནས་ལ་གནས་དང་གནས་མ་ཡིན་པ་ ལ་གནས་མ་ཡིན་པར་མཁྱེན་པ་ནི་སྟོབས་དང་པོ་གནས་དང་གནས་མིན་མཁྱེན་པའི་སྟོབས་ཏེ། སྙི ང་རྗེ་ཆེན་པོ་ངེས་ བསྟན་ག ྱི ་མདོ་ལས། ས་ཀུན་འགྲུམ་པར་འགྱུར་ཡང་ས ྲི ད། །

ནམ་མཁའ་གཡོ་བར་འགྱུར་ཡང་ས ྲི ད། ། སངས་རྒྱས་གནས་མིན་བཤད་པ་ནི། ། གནས་སུ་འགྱུར་བ་མི་སྲི ད་དོ། །ཞེས་སོ། །  དེས་ན་བོད་ཁ་ཅིག་ལས་དཀར་རྣམ་ས ྨི ན་གནག་པ་སོགས་འདོད་པ་ཡང་དེ་བཞིན་གཤེགས་པའི་སྟོབས་དང་པོ་ལ་ རྒོལ་བར་ཟད་དོ། །  མཐོང་ཆོས་ལ་ས ྨི ན་པ་དང་ཕ ྱི ་མར་ས ྨི ན་པ་དང་ལན་གྲངས་གཞན་ལ་ས ྨི ན་པ་དང་ས ྨི ན་པར་མ་ ངེས་པ་སོགས་མཁྱེན་པ་ནི་ལས་ཀྱི ་རྣམ་ས ྨི ན་མཁྱེན་པའི་སྟོབས་སོ། །  གདུལ་བྱ་གང་དབང་པོ་རྣོ་བ་དང་རྟུལ་བ་ དང་བར་མ་སོགས་མཁྱེན་པ་ནི་དབང་པོ་མཁྱེན་པའི་སྟོབས་སོ། །  ཁམས་ཐ་དད་པ་མཁྱེན་པ་ནི་ཁམས་མཁྱེན་པའི་ སྟོབས་ཏེ། མདོ་ལས། འཇིག་རྟེན་གནས་པའི་ཁམས་དང་རབ་ཏུ་གནས་པ་དང་རྗེས་སུ་ཁྲིད་པ་དང་ཐོགས་པ་དང་སྦྱོར་ བ་དང་བསམ་པ་དང་ངེས་པར་སེམ་པ་དང་བརྟེན་པའི་ཁམས་ཏེ་བརྒྱད་དུ་བཤད་དོ། །  དེ་བཞིན་དུ་མོས་པ་མཁྱེན་ པ་དང༌།  འཁོར་བའི་རྒྱུ་མཁྱེན་པ་ཀུན་འགྲོ་མཁྱེན་པ་དང༌།  ཐར་པའི་རྒྱུ་མཁྱེན་པ་རྣམ་བྱང་མཁྱེན་པའམ་ཡང་ན་ རང་བཞིན་མཁྱེན་པར་བྱས་ཀྱང་མི་འགལ་ཏེ། མདོ་ལས། འཁོར་བ་ནི་ཀུན་ནས་ཉོན་མོངས་པའི་མཚན་ཉིད་དུ་མཁྱེན་ ཏོ། །རྣམ་བྱང་ནི་རང་བཞིན་གྱི ས་འོད་གསལ་བའི་མཚན་ཉིད་དུ་མཁྱེན་ཏོ། །ཞེས་སོ། །  སྔོན་དང་ཕ ྱི་མའི་གནས་ མཁྱེན་པ་དང༌།  ལྷ་ཡི་མིག་མཁྱེན་པ་དང༌།  ཐར་ལམ་འབྲས་བུ་དང་བཅས་པ་མཁྱེན་པ་ཟག་ཟད་མཁྱེན་པའི་ སྟོབས་ཏེ་རྣམ་པ་བཅུའོ། ། དེ་དག་གི་རྒྱུ་ཡང་སྔོན་སེམས་སྐྱེད་དང༌། དམ་བཅའ་བརྟན་པ་དང༌། གཞན་ལ་ལས་འབྲས་བསྟན་པ་དང༌། དབང་ པོ་དང་འཚམ་པར་བསྟན་པ་དང༌། གཞན་གྱི ་ཁམས་དང་མཐུན་པར་ཞུགས་པ་དང༌། མོས་པ་བཞིན་ཞུགས་པ་དང༌། ཐེག་པ་ཐམས་ཅད་ལ་གོམས་པ་དང༌། ཏིང་ངེ་འཛིན་ལྷུར་བྱས་པ་དང༌། དགེ་བ་ཆུད་མ་གསན་པ་དང༌། སེམས་ཅན་ལ་ ལྷག་པའི་བསམ་པས་གནས་པ་དང༌། ཟག་པ་ཟད་པའི་དོན་དུ་ཆོས་བསྟན་པ་ལས་རེ་རེ་ཞིང་གྲུབ་བོ། ། མི་འཇིགས་པ་བཞི་ནི།  འཁོར་ག ྱི ་ནང་དུ་ངས་ཆོས་ཐམས་ཅད་མངོན་པར་རྫོགས་པར་སངས་རྒྱས་སོ་ཞེས་ བྱང་ཆུབ་བརྙེས་པ་དང༌།  ཉོན་མོངས་པ་འདི་དག་ནི་ཐར་པའི་གེགས་སོ་ཞེས་སྤང་བྱ་བསྟན་པ་དང༌།  གང་ལ་ འཕགས་ལམ་ཡན་ལག་བརྒྱད་སྣང་བ་དེ་ལ་མྱ་ངན་ལས་འདས་པ་ཡོད་དོ་ཞེས་ཐར་པའི་ལམ་བསྟན་པ་དང༌།  ངས་ སྒྲིབ་པ་བག་ཉལ་དང་བཅས་པ་སྤངས་སོ་ཞེས་སེང་གེའི་སྒྲ་བསྒྲགས་པ་ལ་ལྷ་མིར་གྱུར་པ་སུས་ཀྱང་ཆོས་བཞིན་དུ་ རྒོལ་བ་མེད་པས་འཁོར་ག ྱི་ནང་དུ་མི་འཇིགས་པ་བཞིའོ། ། མ་འདྲེས་པའི་ཆོས་བཅོ་བརྒྱད་ནི། སྐུ་འཁྲུལ་པ་མི་མངའ་བ་དང༌། གསུང་ཅ་ཅོ་མི་མངའ་བ་དང༌། ཐུགས་དྲན་ པ་ཉམས་པ་མི་མངའ་བ་དང༌། མཉམ་པར་མ་བཞག་པའི་ཐུགས་མི་མངའ་བ་དང༌། འདུ་ཤེས་སྣ་ཚོགས་པ་མི་མངའ་ བ་དང༌། མ་བརྟགས་པའི་བཏང་སྙོམས་མི་མངའ་བ་སྟེ། སྤྱོད་པ་མ་འདྲེས་པ་དྲུག་དང༌། འདུན་པ་དང༌། བརྩོན་འགྲུས་

དང༌། དྲན་པ་དང༌། ཤེས་རབ་དང༌། རྣམ་པར་གྲོལ་བ་དང༌། རྣམ་པར་གྲོལ་བའི་ཡེ་ཤེས་གཟིགས་པ༌། རྣམས་རེ་རེ་ཞིང་ ཉམས་པ་མི་མངའ་བ་སྟེ་རྟོགས་པ་མ་འདྲེས་པ་དྲུག་དང༌། སྐུ། གསུང༌། ཐུགས་ཀ ྱི་མཛད་པ་ཐམས་ཅད་ལ་ཡེ་ཤེས་ སྔོན་དུ་འགྲོ་ཞིང་ཡེ་ཤེས་རྗེས་སུ་འཇུག་པ་ཕ ྲི ན་ལས་མ་འདྲེས་པ་གསུམ་དང༌། འདས་པ་དང༌། མ་འོངས་པ་དང༌། ད་ ལྟར་བ། ཐམས་ཅད་ལ་ཆགས་ཐོགས་ཀ ྱི་སྒྲིབ་པ་མེད་པར་ཡེ་ཤེས་ཀྱི་གཟིགས་པ་འཇུག་པ་ནི་ཡེ་ཤེས་མ་འདྲེས་པ་ གསུམ་སྟེ། དེ་ལྟར་བཅོ་བརྒྱད་དོ། ། གཞན་ཡང་སངས་རྒྱས་ཀ ྱི་ཟག་མེད་ཀྱི ་ཡོན་ཏན་འདི་དག་མདོ་སྡེ་རྒྱན་ལས་སྡེ་ཚན་ཉེར་གཅིག་ཏུ་གསུངས་ ཏེ།  སེམས་ཅན་རྣམས་ལ་བརྩེ་བ་ཅན། །སོགས་ཀ ྱི ས་ཚད་མེད་བཞི།  ཐུབ་པ་སྒྲིབ་ཀུན་ངེས་པར་གྲོལ། །ཞེས་ པས་གཟུགས་ཅན་གཟུགས་ལ་ལྟ་བ་དང༌། གཟུགས་ཅན་མ་ཡིན་པ་གཟུགས་ལ་ལྟ་བའི་རྣམ་ཐར་གཉིས་ཀྱི ས་སྤྲུལ་ པའི་སྒྲིབ་པ་ལས་གྲོལ། ཁྱད་པར་སྡུག་པའི་རྣམ་ཐར་གྱིས་སྡུག་མི་སྡུག་སྤྲུལ་པ་ལ་ཆགས་སྡང་གི་སྒྲིབ་པ་ལས་གྲོལ། གཟུགས་མེད་ཀྱི་རྣམ་ཐར་བཞིས་རོ་མྱོང་གི་སྒྲིབ་པ་ལས་གྲོལ། འདུ་ཤེས་དང་ཚོར་བ་འགོག་པའི་རྣམ་ཐར་གྱི ས་ འགོག་པའི་སྒྲིབ་པ་ལས་གྲོལ་བ་སྟེ་རྣམ་ཐར་བརྒྱད་བསྟན་ཏོ། །  འཇིག་རྟེན་ཐམས་ཅད་ཟིལ་གྱི ས་གནོན། །ཞེས་ པས་ཟིལ་གནོན་བརྒྱད་དང༌།  ཁྱོད་ཀྱི ་མཁྱེན་པས་ཤེས་བྱ་ཁྱབ། །ཐུགས་གྲོལ་ཁྱོད་ལ་ཕྱག་འཚལ་ལོ། །ཞེས་པས་ ཟད་པར་བཅུ་བསྟན་ཏོ། །  སེམས་ཅན་དག་ནི་ཐམས་ཅད་ཀྱི ། །སོགས་ཀ ྱི ས་ཉོན་མོངས་མེད་པའི་ཏིང་ངེ་འཛིན་ དང༌། །  ལྷུན་ག ྱི་གྲུབ་ཅིང་ཆགས་མི་མངའ། །སོགས་ཀ ྱི ས་སྨོན་གནས་མཁྱེན་པ་དང༌།  རྟེན་དང་སོགས་ཀ ྱིས་ཚིག་ དང༌། དོན་དང༌། ངེས་ཚིག་དང༌། སྤོབས་པ་སྟེ་སོ་སོ་ཡང་དག་པར་རིག་པ་བཞི།  གཤེགས་ནས་སོགས་ཀ ྱི ས་རྫུ་ འཕྲུལ་དང༌། ལྷའི་རྣ་བ་དང༌། གཞན་གྱི་སེམས་ཤེས་པ་དང༌། སྔོན་གནས་རྗེས་སུ་དྲན་པ་དང༌། ལྷའི་མིག་དང༌། ཟག་ པ་ཟད་པ་སྟེ་མངོན་ཤེས་དྲུག  ལུས་ཅན་སོགས་ཀ ྱིས་མཚན་དཔེ། །ལེན་དང་གནས་དང་གཏོང་བ་དང༌། །ཞེས་པས་ དམིགས་པ་ཡང་དག  སྤྲུལ་དང་ཡོངས་སུ་བསྒྱུར་བ་དང༌། །ཞེས་པས་རྟེན། ཏིང་ངེ་འཛིན་དང༌། ཞེས་པས་ཐུགས། ཡེ་ཤེས་ལ། །མངའ་བརྙེས་ཁྱོད་ལ་ཕྱག་འཚལ་ལོ། །ཞེས་པས་ཤེས་རབ་ཡོངས་སུ་དག་པ་སྟེ་ཡོངས་དག་བཞིའོ། །  ཐབས་དང་སོགས་ཀ ྱི ས་སྟོབས་བཅུ།  རང་གཞན་སོགས་ཀ ྱི ས་མི་འཇིགས་པ་བཞི།  སྲུང་མེད། ཅེས་ པས་སྐུ་གསུང་ཐུགས་སྲུང་བ་མེད་པ་གསུམ།  བསྙེལ་བ་མི་མངའ་བ་སོགས་ཀ ྱི ས་སྐུ་གསུང་ཐུགས་དྲན་པ་ཉེ་བར་ བཞག་པ་གསུམ།  ཀུན་མཁྱེན་སོགས་ཀ ྱི ས་བག་ཆགས་ཡང་དག་བཅོམ་པ།  སེམས་ཅན་སོགས་ཀ ྱི ས་བསྙེལ་ བ་མི་མངའ་བ།  འཇིག་རྟེན་སོགས་ཀ ྱི ས་ཐུགས་རྗེ་ཆེན་པོ།  སྤྱོད་པ་སོགས་ཀ ྱི ་མ་འདྲེས་པ་བཅོ་བརྒྱད།  སྐུ་ གསུམ་སོགས་ཀ ྱི ས་རྣམ་པ་ཐམས་ཅད་མཁྱེན་པ།  འཛིན་པ་མི་མངའ་སོགས་ཀ ྱི ས་ཕ་རོལ་ཏུ་ཕ ྱི ན་པ་དྲུག  དམ་པའི་དོན་ནི་གྲུབ་པ་སྟེ། ། ས་ཀུན་ལས་ནི་ངེས་པར་འབྱུང༌། །

སེམས་ཅན་ཀུན་གྱི ་མཆོག་ཏུ་གྱུར། ། སེམས་ཅན་ཐམས་ཅད་རྣམ་གྲོལ་མཛད། ། ཡོན་ཏན་མི་ཟད་མཉམ་མེད་ལྡན། ། འཇིག་རྟེན་དག་དང་དཀ ྱི ལ་འཁོར་ནའང༌། ། སྣང་ལ་ལྷ་དང་མི་རྣམས་ཀྱི ས། ། རྣམ་པ་ཀུན་ཏུ་མི་མཐོང་ངོ༌། ། དེ་ལྟ་ན་ཡང་དེ་ཡི་མཐུས། ། གདུལ་བྱའི་སྐལ་བ་ཇི་བཞིན་དུ། ། ས ྲིད་པ་ཇི་སྲི ད་གནས་ཀ ྱི ་བར། ། དེ་ཡི་མཛད་པ་རྒྱུན་མི་འཆད། ། ཅེས་པས་སངས་རྒྱས་ཉིད་ཀྱི་རང་བཞིན་གསུངས་སོ། །རྣམ་པ་གཅིག་ཏུ་ན་སངས་རྒྱས་ཀྱི ་ཆོས་ཐམས་ཅད་མ་འདྲེས་ པ་ཁོ་ནར་སྣང་སྟེ། སྐུ་བལྟམས་མ་ཐག་པ་ན་ཡང་སེམས་ཅན་གྱི་ཁམས་ཐམས་ཅད་ལ་གཟིགས་པས་རང་ལས་ལྷག་ པ་ལྟ་ག་ལ་ཞིག་སྟེ་ཅུང་ཟད་མཉམ་པ་ཡང་མ་གཟིགས་པས་འདི་ཐམས་ཅད་དྲང་བར་ནུས་སོ་ཞེས་ཆེར་བཞེད་ཅིང་ གོམ་པ་བདུན་འབོར་བའི་ཕྱི ར་དང༌། ཡོན་ཏན་ག ྱི་རྣམ་པ་རེ་རེའང་སེམས་ཅན་ཐམས་ཅད་ཀྱི ་བསོད་ནམས་གཅིག་ཏུ་ བསྡུས་པས་གངྒཱ་ཀླུང་གི་བྱེ་མའི་ཆར་ཡང་གཞལ་དུ་མེད་པའི་དགེ་བའི་རྩ་བས་བསྒྲུབས་པའི་ཕྱི ར་རྒྱུ་བསམ་ག ྱིས་མི་ ཁྱབ་པ་དང༌། ཉིད་ཀྱི ས་སྐབས་ཕྱེ་བ་དང་བྱིན་ག ྱི ས་བརླབས་པ་མ་གཏོགས་ཉན་རང་ལྟ་ཞོག་ས ྲིད་ཐ་པའི་བྱང་སེམས་ ཀ ྱི ས་ཀྱང་དེའི་གོམ་པ་འདེགས་པ་དང་འདོར་བ་ཙམ་ཡང་ཤེས་པར་མི་ནུས་པའི་ཕྱིར་དང༌། ནམ་མཁའ་དང་སེམས་ ཅན་དང་ཆོས་དབྱིངས་དང་སངས་རྒྱས་ཀ ྱི ་ཡོན་ཏན་ག ྱི་ཚད་ནི་དེ་བཞིན་གཤེགས་པ་ཉིད་ཀྱང་གསུང་བར་མི་མཛད་ པའི་ཕྱི ར་རོ། ། དེས་ན་གཟུགས་སྐུ་གཉིས་ཀྱི ་ཡོན་ཏན་ནི་ཇི་ལྟར་ཉི་མའི་དཀྱི ལ་འཁོར་ག ྱིས་རང་གི་འོད་སྦས་ཏེ་སྲིན་བུ་མེ་ ཁྱེར་དུ་བསྟན་པ་ཙམ་སྟེ། གཟུགས་སྐུའི་ཡོན་ཏན་དཔེ་ཟླ་མ་མཆིས་མོད་ཀྱང༌། དེས་ནི་ཡོན་ཏན་ག ྱི་ཞིང་རྡུལ་སྙེད་ཀ ྱི་ ཆའི་ཆ་གཅིག་ཀྱང་བསྟན་པ་མ་ཡིན་ལ། དེའི་ཕྱི ར། གང་དག་ང་ལ་གཟུགས་སུ་མཐོང༌། ། གང་དག་ང་ལ་སྒྲར་ཤེས་པ། ། ལོག་པའི་ལམ་དུ་ཞུགས་པ་ཡི། །



སྐྱེ་བོ་དེ་ཡིས་ང་མི་མཐོང༌། །ཞེས་དང༌།
དགེ་རྩ་ཡོངས་འཛིན་གྱི
་མདོ་ལས། བཟང་སྐྱོང༌། དེ་དག་ནི་དམིགས་པ་དང་སྤྲོས་པ་དང༌། མངོན་པར་འདུ་བྱེད་པ་དང༌།
འཇིག་རྟེན་པའི་ཡང་དག་པའི་ལྟ་བས་ངའི་ལས་དང་བྱེད་པ་ལ་འཇུག་པར་བྱེད་ཅིང༌། སངས་རྒྱས་ཀྱི་ཡེ་ཤེས་ཅུང་
ཟད་ཙམ་བརྗོད་པར་བྱེད་པ་གང་ཡིན་པ་དེ་དང༌། དེ་དག་ནི་ངའི་བསྔགས་པ་མ་ཡིན་པ་སྨྲ་བ་དག་སྟེ་དེ་དག་ངེས་པར་
འབྱུང་བ་མ་ཡིན་པར་སྨྲ་བའོ། །ཞེས་ང་སྨྲའོ། །བཟང་སྐྱོང་དེ་བཞིན་གཤེགས་པའི་བསྔགས་པ་སྨྲ་བ་དང་གསུངས་པ་
སྨྲ་བ་དེ་དག་ཀྱང་གང་ཞེ་ན། བཟང་སྐྱོང༌། ཆོས་ཐམས་ཅད་འཛིན་པ་མེད་པ་དག་དང༌། སྤྲོས་པ་དང༌། མངོན་པར་འདུ་
བྱེད་པ་དང༌། དུས་གསུམ་རྗེས་སུ་ཚོལ་བ་དང༌། ཡི་གེ་དང་འདོར་བའི་བར་མེད་པ་དག་སྟེ། བཟང་སྐྱོང༌། དེ་དག་ནི་
དེ་བཞིན་གཤེགས་པའི་བསྔགས་པ་སྨྲ་བ་དག་དང༌། གདགས་པ་མི་བྱེད་པ་དག་དང༌། སངས་རྒྱས་ཀ
ྱི་སྲས་དག་དང༌།
ཆོས་ལས་སྐྱེས་པ་དག་ཡིན་ནོ། །ཞེས་དང༌།
གཟུགས་ཀ
ྱི་སྐུར་ནི་ནམ་དུ་ཡང༌། །
རྒྱལ་བ་གདགས་པར་ཡོང་མི་ནུས། །ཞེས་དང༌།
སུ་དག་ཆོས་ཀ
ྱི
་སྐུར་ལྟ་བ། །
དེ་དག་གིས་ནི་འདྲེན་པ་མཐོང༌། །ཞེས་དང༌།
རྒྱལ་བ་ལ་ནི་གཟུགས་དང་མཚན་མར་མ་ལྟ་ཞིག །
བྱིས་པ་ལྟ་བུས་བདེ་བར་གཤེགས་ལ་སེམས་མ་ལྟ། །
གང་གིས་རབ་འབྱོར་ལྟ་བུར་ང་ནི་མཐོང་གྱུར་པ། །
དེས་ནི་སྟོང་གསུམ་ཀུན་ག
ྱི
་སྦ
ྱི
ན་པ་ཐམས་ཅད་སྦྱངས། །
ཞེས་དགེ་སློང་རྣམས་ཉིན་རེ་བཞིན་དུས་གསུམ་དུ་སྟོན་པ་ལྟ་བ་ལས་ཚེ་དང་ལྡན་པ་རབ་འབྱོར་ནི་གསོ་སྦྱོང་གི་ཚེ་
ལས་མི་འོང་ནས་དེའི་རྒྱུ་ཞུས་པས་རབ་འབྱོར་གྱི
ས་ནི་དེ་བཞིན་གཤེགས་པ་ནི་ལྟར་མེད་པར་ཤེས་པས་མི་འོང་སྟེ་
དེ་ལྟར་མཐོང་ན་སངས་རྒྱས་ཡང་དག་པ་མཐོང་བ་ཡིན་ནོ། །ཞེས་གསུངས་པ་སྟེ། འདི་དག་གིས་གཟུགས་སྐུ་ཙམ་
ག
ྱི
ས་སངས་རྒྱས་ཡོངས་སུ་རྫོགས་པ་མ་ཡིན་ཏེ། ཇི་ལྟར་ནམ་མཁའ་མཐའ་ཡས་པ་ལས་རྩྭ་མཆོག་གི་བུ་ག་མཐོང་
བ་ཙམ་མོ་ཞེས་སྟོན་པ་ཡིན་གྱི
་གཟུགས་ཀ
ྱི
་སྐུ་སངས་རྒྱས་ཀ
ྱི་སྐུ་མ་ཡིན་པར་སྟོན་པ་ཡང་མ་ཡིན་ཏེ། སྔོན་ངས་དགེ་
བའི་རྩ་བ་འདི་སྤྱད་པས་མཚན་འདི་དང་ལྡན་པར་གྱུར་ཏོ་ཞེས་སོགས་ཞལ་ག
ྱིས་བཞེས་པའི་ཕྱི
ར་དང༌། གང་དག་ང་
ལ་གཟུགས་སུ་མཐོང༌། །ཞེས་གསུང་བ་པོ་ཉིད་སངས་རྒྱས་སུ་ཞལ་གྱིས་བཞེས་པའི་ཕྱིར་དང༌། མི་འཇིགས་པ་བཞི་


བརྙེས་པས་དེ་ལ་སུས་ཀྱང་འཚང་མ་རྒྱས་སོ་ཞེས་ཆོས་མཐུན་ག ྱི ས་རྒོལ་མི་ནུས་པའི་ཕྱིར་དང༌། དགེ་སློང་དག་ངའི་ སྐུ་ལ་ལྟོས་ཤིག་དེ་བཞིན་གཤེགས་པའི་སྐུ་ལྟ་བ་ནི་རྙེད་པར་དཀའ་འོ་ཞེས་གཟུགས་ཀྱི་སྐུ་ཉིད་དེ་བཞིན་གཤེགས་ པའི་སྐུར་ཞལ་གྱིས་བཞེས་པའི་ཕྱི ར་རོ། ། དེས་ན་ནམ་མཁའ་ལ་རྩྭ་མཆོག་གི་བུ་གར་བལྟ་བར་མི་བྱའོ། །ཞེས་བསྟན་པ་ན་རྩ་མཆོག་གི་སྦུབས་ཀྱི ་ནམ་ མཁའ་ནམ་མཁའ་མ་ཡིན་ནོ། །ཞེས་སྟོན་པ་མ་ཡིན་པ་ལྟར་ཤེས་པར་བྱའོ། །གཟུགས་ཀ ྱི ་སྐུ་སངས་རྒྱས་ཀ ྱི་སྐུ་ཡིན་ མོད་ཀྱང་ཆོས་གཟུགས་ཕྱེ་བ་ན་གཟུགས་ཀ ྱི་ཆ་ཉིད་ནི་སངས་རྒྱས་ཉིད་དུ་རྣམ་པར་མ་བཞག་སྟེ། དྲིན་ལན་གསབ་ པའི་མདོ་ལས། བཅོམ་ལྡན་འདས་གང་སངས་རྒྱས་ལ་སྐྱབས་སུ་མཆི་བ་དེ་གཟུགས་ཀྱི ་སྐུ་ལ་སྐྱབས་སུ་མཆི་འམ་ ཆོས་ཀ ྱི ་སྐུ་ལ་སྐྱབས་སུ་མཆི། བཀའ་བསྩལ་པ། ཆོས་ཀ ྱི ་སྐུ་ལ་སྐྱབས་སུ་འགྲོ་ཡི་གཟུགས་ཀྱི ་སྐུ་ལ་སྐྱབས་སུ་འགྲོ་བ་ ནི་མ་ཡིན་ཏེ་གཟུགས་སངས་རྒྱས་མ་ཡིན་པའི་ཕྱི ར་རོ། །གསོལ་པ། གཟུགས་ཀ ྱི་སྐུ་སངས་རྒྱས་མ་ལགས་ན་ཅིའི་ སླད་དུ་གཟུགས་ཀ ྱི་སྐུ་ལ་ཁྲག་ཕྱུང་བས་མཚམས་མ་མཆིས་པའི་ལས་བགྱི ས་པར་འགྱུར།བཀའ་བསྩལ་པ། གཟུགས་ ཀ ྱི་སྐུ་ནི་ཆོས་ཀ ྱི་སྐུའི་སྣོད་ཡིན་ཏེ་ཆོས་ཀ ྱི་སྐུའི་གནས་སོ། །དེ་བས་ན་ཆོས་ཀ ྱི ་སྐུ་ལ་གནོད་པ་བྱས་པས་མཚམས་ མེད་པའི་ལས་སུ་འགྱུར་གྱི ་གཟུགས་ཀ ྱི་སྐུ་སངས་རྒྱས་ཡིན་ནས་མཚམས་མེད་པའི་ལས་སུ་འགྱུར་བ་ནི་མ་ཡིན་ནོ། །ཞེས་སོ། ། འདི་ནི་སངས་རྒྱས་མྱ་ངན་ལས་འདས་པའི་སྐུ་གདུང་སངས་རྒྱས་ཀྱི་སྐུ་གདུང་ཡིན་ཡང༌། སངས་རྒྱས་སུ་མི་ འཇོག་པ་ལྟ་བུ་སྟེ། སྤ ྱི ར་དྲིན་ལན་གསབ་པ་ཐེག་ཆེན་གྱི ་མདོ་ཡིན་མོད་ཀྱང༌། གཟུགས་སྐུ་ཆོས་སྐུའི་རྟེན་དུ་བཤད་པ་ འདི་ནི་ཐེག་དམན་དུ་དེ་བཞིན་གཤེགས་པ་བེམ་ཤེས་གཉིས་ཚོགས་ཀྱི ་སྐྱེས་བུར་འཇོག་པ་ལྟར་གསུངས་པ་སྟེ། ཐེག་ ཆེན་ཉིད་ཀྱི ་ཐུན་མོང་མ་ཡིན་པའི་རྣམ་བཞག་ནི་མ་ཡིན་ནོ། ། ཐེག་ཆེན་ཉིད་ཀྱི ་དབང་དུ་བྱས་ན་ཡང་དག་པར་ན་རྫོགས་པའི་སངས་རྒྱས་ནི་ཡིན་མིན་ལས་རྣམ་པར་གྲོལ་བ་ ཡིན་ཏེ། ཡིན་མིན་ནི་བློས་བཟུང་བར་ཟད་ལ། སངས་རྒྱས་ཉིད་ལ་བློ་མི་མངའ་ཞིང་སེམས་ཅན་སུའི་བློས་ཀྱང་སངས་ རྒྱས་གཞལ་བར་མི་ནུས་པའི་ཕྱི ར། འོན་ཀྱང་ཐ་སྙད་ཙམ་དུ་ནི་ངོ་བོ་ཉིད་ཀྱི་སྐུ་རང་བཞིན་གྱི ས་རྣམ་པར་དག་པ་ནམ་ མཁའ་ལྟ་བུ་ལས་མ་གཡོ་བར་གཟུགས་སྐུ་གཉིས་ཉེ་བར་སྣང་བའི་ཕྱིར། གཟུགས་སྐུ་ནི་ངོ་བོ་ཉིད་ཀྱི་སྐུ་ལས་གཅིག་ པ་དང་ཐ་དད་པ་གང་ཡང་མ་ཡིན་ལ། གཟུགས་སྐུ་གཉིས་པོ་ཡང་ངོ་བོ་ཉིད་སྐུ་ཉིད་ལ་གདུལ་བྱའི་མཐོང་བ་ཐ་དད་པར་ ཟད་པའི་ཕྱིར། གཅིག་པ་དང་ཐ་དད་པ་གང་ཡང་མ་ཡིན་ནོ། །འོན་ཀྱང་བེམ་ཤེས་གཉིས་ཚོགས་ལྟར་འདོད་པ་སེལ་ བའི་ཆེད་དུ་ངོ་བོ་ཉིད་ཀྱི ་སྐུ་ནམ་མཁའ་ལྟར་རྟེན་དང་གཟུགས་སྐུ་ཉི་ཟླ་ལྟར་དེ་ལ་བརྟེན་པའམ། ངོ་བོ་ཉིད་ཀྱི ་སྐུ་ནམ་ མཁའ་ལྟ་བུ་ཐུགས་རྗེ་ཆེན་པོ་སྤ ྲིན་ལྟ་བུ་གཟུགས་སྐུ་ཆར་ལྟ་བུར་ཡང་བཤད་དེ། རྒྱན་ལས། དང་པོ་གཉིས་པོའི་རྟེན་ ཡིན་ནོ། །ཞེས་དང༌། ཇོ་བོའི་སྙི ང་པོ་བསྡུ་བར།

སྐུ་གསུམ་འབྱུང་བའི་མཚན་ཉིད་ཀྱང༌། ། སྟོང་ཉིད་ནམ་མཁའ་ལྟ་བུ་ལས། ། རྩོལ་མེད་ཐུགས་རྗེའི་སྤྲིན་འབྱུང་ཞིང༌། ། སྐུ་གཉིས་བདུད་རྩིའི་ཆར་རྒྱུན་གྱི ས། ། ཁམས་གསུམ་ཐ་བའི་རྒྱུད་བརླན་ཏེ། ། བྱང་ཆུབ་ས ྙི ང་པོའི་ས་བོན་ལས། ། དགེ་བའི་ལོ་ཏོག་ས ྨི ན་པར་འགྱུར། །ཞེས་སོ། ། དེས་ན་སྤྲིན་དང་ཆར་ནི་ནམ་མཁའ་ལས་གཅིག་ཐ་དད་གང་དུ་ཡང་གདགས་མི་ནུས་པ་ལྟར་ཤེས་པར་བྱའོ། ། ཡང་ན་ཆོས་ཀ ྱི ་སྐུ་ནམ་མཁའ་ལྟ་བུ། ལོངས་སྐུ་སྤ ྲིན་ལྟ་བུ། སྤྲུལ་སྐུ་ཆར་ལྟ་བུ་ཡང་ཡིན་ཏེ། སྐུ་གསུམ་ག ྱི ་མདོར། རིགས་ཀྱི་བུ་དེ་བཞིན་གཤེགས་པའི་ཆོས་ཀ ྱི་སྐུ་ནི་ནམ་མཁའ་ལྟར་རང་བཞིན་མེད་པའི་དོན་ཏོ། །ལོངས་སྤྱོད་རྫོགས་ པའི་སྐུ་ནི་སྤྲིན་ལྟར་འབྱུང་བའི་དོན་ཏོ། །སྤྲུལ་པའི་སྐུ་ནི་སངས་རྒྱས་ཐམས་ཅད་ཀྱི ་ཕ ྲིན་ལས་ཏེ་ཆར་པ་ལྟ་བུས་ཐམས་ ཅད་བརླན་པའི་དོན་ཏོ། །ཞེས་དང༌། རང་བཞིན་རྣམ་པར་དག་པ་ནི་ཆོས་ཀ ྱི ་སྐུའོ། །ཏིང་ངེ་འཛིན་རྣམ་པར་དག་པ་ནི་ ལོངས་སྤྱོད་རྫོགས་པའི་སྐུའོ། །སྤྱོད་པ་རྣམ་པར་དག་པ་ནི་སངས་རྒྱས་ཐམས་ཅད་ཀྱི་སྤྲུལ་པའི་སྐུའོ། །ཞེས་དང༌། ཆོས་ཀ ྱི་སྐུ་ནི་སངས་རྒྱས་ཐམས་ཅད་དང་རང་བཞིན་མཐུན་པར་གནས་སོ། །ལོངས་སྤྱོད་རྫོགས་པའི་སྐུ་ནི་སངས་ རྒྱས་ཐམས་ཅད་དང༌། ཏིང་ངེ་འཛིན་མཐུན་པར་གནས་སོ། །སྤྲུལ་པའི་སྐུ་ནི་སངས་རྒྱས་ཐམས་ཅད་དང་ཕྲི ན་ལས་ མཐུན་པར་གནས་སོ་ཞེས་སོ། ། དེས་ན་སངས་རྒྱས་ཉིད་ནི་སྤངས་རྟོགས་དང་སྐུ་གསུང་ཐུགས་དང་སྐུ་དང༌། ཡེ་ཤེས་སོགས་ཐམས་ཅད་ཡོངས་ སུ་རྫོགས་པའི་ཆོས་ཀ ྱི ་སྐུ་ལ་འཇོག་ལ། སངས་རྒྱས་ཀ ྱི་སྐུའི་སྒྲ་ཙམ་ནི་དེ་ལས་སྐུ་བྱེ་བྲག་ཏུ་ཕྱེ་བ་རེ་རེ་ལ་ཡང་ འཇུག་ཅིང༌། ཡེ་ཤེས་ལ་སྐུར་འཇོག་པ་ཡང་སླད་ཀ ྱིས་འཆད་པས་སངས་རྒྱས་ཉིད་དང་སངས་རྒྱས་ཀྱི་སྐུ་ཙམ་ལ་ ཀུན་རྫོབ་ཏུ་སྒྲ་རྒྱ་ཆེ་ཆུང་གི་ཁྱད་པར་རྩོད་ངོར་འཇོག་རིགས་སོ། ། ཇི་ལྟར་འཚང་རྒྱ་བའི་ཚུལ་ལ།  རྒྱུའི་ཐེག་པ་ཁོ་ནའི་དབང་དུ་བྱས་ནས་ཀྱང་མདོ་སོ་སོའི་དགོངས་པས་སྐུ་ གསུམ་ག ྱི་འཚང་རྒྱ་ཚུལ་ཐ་དད་པ་གསུམ་དང༌།  ཤིང་རྟའི་སྲོལ་གཉིས་ཀྱི་བཞེད་པས་ཐ་དད་པ་གཉིས་སོ། ། དེ་ཡང་རང་དོན་ཆོས་ཉིད་ཀྱི་སྐུར་འཚང་རྒྱ་བ་ནི། སྤ ྱི ར་བྱིས་པའི་ཡུལ་མ་ཡིན་མོད། རེས་འགའ་ནི་མི་སྐྱེ་བའི་ ཆོས་ལ་བཟོད་པ་ཐོབ་པ་ཉིད་ལ་ཡང་བཤད་དེ། ཡེ་ཤེས་ཀྱི་ཕྱག་རྒྱའི་མདོ་ལས། འཇམ་དཔལ། ངས་ཏིང་ངེ་འཛིན་ འདི་ལ་གནས་ནས་བཅོམ་ལྡན་འདས་མར་མེ་མཛད་མཐོང་མ་ཐག་ཏུ་བྱང་ཆུབ་ཐོབ་བོ། །གསོལ་པ། འོ་ན་ཅིའི་སླད་

དུ་སླར་བསྐལ་པ་གྲངས་མ་མཆིས་བར་འཁོར་བ་ན་འཁོར། བཀའ་བསྩལ་པ། སངས་རྒྱས་ཀ ྱི ་བྱ་བ་བྱེད་ཅིང་སེམས་ ཅན་ཡོངས་སུ་ས ྨི ན་པར་བྱ་བ་དང༌། སྔོན་ག ྱི ་སྨོན་ལམ་ཕུན་སུམ་ཚོགས་པ་ཐོབ་པར་བྱ་བའི་ཕྱི ར། བསྐལ་པ་གྲངས་ མེད་པར་འཁོར་བ་ན་འཁོར་མོད་ཀ ྱི ་འོན་ཀྱང༌། འཇམ་དཔལ། དེར་ངས་བྱང་ཆུབ་དང༌། དེ་ཉིད་དུ་ངས་ཡོངས་སུ་མྱ་ ངན་ལས་འདས་པ་བཟང་ངོ༌། །ཞེས་གསུངས་ཏེ་རང་བཞིན་གྱིས་རྣམ་པར་དག་པའི་ཆོས་ཉིད་ཇི་ལྟ་བ་རྟོགས་པ་ཉིད་ ཀ ྱི ་ཕ ྱི ར་ཆོས་སྐུར་སངས་རྒྱས་པར་རྣམ་པར་བཞག་པ་སྟེ། འདི་ལ་དགོངས་ནས་རྒྱུད་བླའི་ཐོགས་མེད་འགྲེལ་ཆེན་དུ། ས་བརྒྱད་པར་ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་སངས་རྒྱས་པ་བརྙེས་པས་སངས་རྒྱས་ དཀོན་མཆོག་གྲུབ་པ་དང༌། ས་དགུ་པར་སོ་སོ་ཡང་དག་པར་རིག་པ་བཞི་ཐོབ་པས་ཆོས་དཀོན་མཆོག་གྲུབ་པ་དང༌། ས་བཅུ་པར་འཁོར་རྣམས་སྐལ་མཉམ་དུ་ས ྨིན་པས་དགེ་འདུན་དཀོན་མཆོག་གྲུབ་པར་བཞག་ལ། འདི་ནི་ངོ་བོ་ཉིད་ཀྱི་ སྐུ་ལ་ཆོས་སྐུའི་ཐ་སྙད་དུ་སྦྱར་བའི་འཚང་རྒྱ་ཚུལ་གྱི ་རྣམ་གྲངས་གཅིག་གོ ། འོ་ན་ཆོས་སྐུར་སངས་རྒྱས་ནས་སླར་ས་ལྷག་མ་གཉིས་བགྲོད་དགོས་པར་འགྱུར་རོ་ཞེ་ན། འདི་ནི་སྔོན་ག ྱི ་སྨོན་ ལམ་རྣམས་རྫོགས་པར་བྱ་བ་དང༌། སེམས་ཅན་ཡོངས་སུ་ས ྨི ན་པར་བྱེད་པ་ཞེས་བྱ་བ་གདུལ་བྱ་རྣམས་ཕ་རོལ་ཏུ་ ཕ ྱི ན་པ་རྣམས་ལ་སྦྱར་ཏེ་གཟུགས་སྐུ་མཐོང་རུང་དུ་སྒྲུབ་པའི་ཕྱི ར། གཞན་རྒྱུད་ཀ ྱི་དྲི་མ་སྦྱོང་བ་དང༌། རྫ་ནི་འཇིམ་ པ་དང་རྫ་མཁན་ལ་བལྟོས་པ་ལྟར་ཆོས་ཐམས་ཅད་ནི་རྒྱུ་ལ་བལྟོས་པའི་ཕྱིར། སྐུ་ཕུན་སུམ་ཚོགས་པ་མཚན་དཔེ་ལ་ སོགས་པ་དང༌། ཞིང་ཕུན་སུམ་ཚོགས་པ་རྣམས་ཀྱི་རྒྱུ་སྒྲུབ་པའི་ཕྱིར། གདུལ་བྱ་དེས་གདུལ་བྱའི་ངོར་འཁོར་བར་ སྟོན་པ་སྟེ། དེའི་ཚེ་ན་ཡང་གདུལ་བྱ་སྨིན་ཟིན་གྱི ་ངོར་ཞིང་གཞན་དུ་སྤྲུལ་སྐུར་སྟོན་པ་དང༌། གདུལ་བྱ་ས་ཐོབ་པའི་ངོར་ ལོངས་སྐུར་སྟོན་པ་རྒྱུན་མི་འཆད་ཅིང༌། དེ་ཐམས་ཅད་ཀྱི་ཚེ་ནའང་རང་གི་ངོ་བོ་ནི་ཆོས་ཉིད་དེ་བཞིན་ཉིད་ལས་གཡོ་ བ་རྡུལ་ཙམ་ཡང་མེད་དོ། །དེས་ན་དག་པའི་ས་གསུམ་ལ་གནས་པ་ལ་ནི་སངས་རྒྱས་དང་མཚུངས་པའི་བྱང་ཆུབ་ སེམས་དཔའ་ཞེས་བྱའོ། ། འོ་ན་འདི་དག་སངས་རྒྱས་ཡིན་ནམ་བྱང་ཆུབ་སེམས་དཔའ་ཡིན་ཞེ་ན། གཞན་ངོར་གང་ལ་གང་གིས་འདུལ་ བ་དེར་སྣང་བར་འགྱུར་ལ། རང་ངོ་ནས་གང་ཡང་མ་ཡིན་ཏེ། སངས་རྒྱས་སམ་བྱང་ཆུབ་སེམས་དཔའ་ཞེས་བྱ་བའི་ ཆོས་གང་ཡང་མ་གཟིགས་པའི་ཕྱིར་ཏེ། ཅི་ཡང་མངོན་དུ་མ་བྱས་པའི་ཚུལ་གྱི ས་ཆོས་ཉིད་ཇི་ལྟ་བ་མངོན་དུ་བྱས་ལ། སངས་རྒྱས་དང་བྱང་ཆུབ་སེམས་དཔའ་ནི་སྒྲོ་བཏགས་པའི་ཐ་སྙད་དུ་ཟད་པའི་ཕྱིར་ཏེ། བརྒྱད་སྟོང་པར། བདག་གིས་ བྱང་ཆུབ་སེམས་དཔའ་ཞེས་དགྱི་བའི་ཆོས་དེ་ཡང་དག་པར་རྗེས་སུ་མ་མཐོང༌། ཤེས་རབ་ཀྱི ་ཕ་རོལ་ཏུ་ཕ ྱིན་པ་ཞེས་ བག ྱི་བའི་ཆོས་དེ་ཡང་ཡང་དག་པར་རྗེས་སུ་མ་མཐོང་ན་བྱང་ཆུབ་སེམས་དཔའ་གང་ལ་ཤེས་རབ་ཀྱི ་ཕ་རོལ་ཏུ་ཕ ྱི ན་ པ་གང་ཞིག་རྗེས་སུ་བསྟན་པར་བྱ། འོན་ཀྱང་དེ་ལྟར་བསྟན་པ་ལ་མི་སྐྲག་མི་དངངས་ན་བྱང་ཆུབ་སེམས་དཔའ་ཤེས་ རབ་ཀ ྱི ་ཕ་རོལ་ཏུ་ཕ ྱིན་པ་ལ་གནས་པར་རིག་པར་བྱའོ། །ཞེས་བསྟན་པ་ལྟར་རོ། ། དཔའ་བར་འགྲོ་བའི་ཏིང་ངེ་འཛིན་གྱི ་མདོ་ལས་ནི། དེ་དག་ཏིང་ངེ་འཛིན་དེའི་མཐུར་བཤད་དེ། ཇི་སྐད་དུ། བློ་

གྲོས་བརྟན་པ། ང་ཛམྦུའི་གླིང་འདིར་ད་ལྟ་ན་ཡང་ཆོས་ཀ ྱི ་འཁོར་ལོ་བསྐོར་ལ་ཛམྦུའི་གླིང་གཞན་དག་ཏུ་ནི་ད་དུང་ མངོན་པར་རྫོགས་པར་འཚང་མ་རྒྱས་པར་ཡང་ཤེས། ལ་ལར་ནི་ཡོངས་སུ་མྱ་ངན་ལས་འདས་པར་ཡང་ཤེས། ལ་ ལར་ནི་སེམས་དང་པོ་སྐྱེད་པར་ཡང་ཤེས་ཏེ་ཞེས་དང༌། འདི་ནས་སྟེང་དུ་སངས་རྒྱས་ཀ ྱི་ཞིང་གངྒཱ་དྲུག་ཅུའི་བྱེ་སྙེད་ འདས་པ་ན་སྒྲོན་མ་གཅིག་པའི་ཞིང་ཐེག་པ་གཅིག་པ་ཞིང་གི་ཡོན་ཏན་བསྐལ་པར་བཤད་ཀྱིས་མི་རྫོགས་པ་ན་སངས་ རྒྱས་ཡོན་ཏན་ག ྱི ་ཆོས་ཐམས་ཅད་སྟོན་པར་སྣང་བ་རྣམ་འཕྲུལ་རྒྱལ་པོ་དེ་ང་ཉིད་དོ། །ཞེས་དང༌། འཇམ་དཔལ་གྱི ས་ གསོལ་པ་བཅོམ་ལྡན་འདས་སྔོན་བསྐལ་པ་རྣམ་པར་སྣང་བ་ཞེས་བགྱི་བ་ཞིག་བྱུང་སྟེ། དེ་ལ་བདག་གིས་ལན་བྱེ་བ་ ཁྲག་ཁྲིག་བརྒྱ་སྟོང་ཕྲག་སུམ་ཅུ་རྩ་དྲུག་ཏུ་རང་སངས་རྒྱས་ཀ ྱི་ཐེག་པས་ཡོངས་སུ་མྱ་ངན་ལས་འདས་སོ་ཞེས་དང༌། སྔོན་བསྐལ་པ་བསམ་ག ྱིས་མི་ཁྱབ་པའི་སྔོན་རོལ་ཏུ་ལྷོ་ཕྱོགས་སུ་ཞིང་འདི་ནས་ཞིང་སུམ་སྟོང་འདས་པར་འཇིག་རྟེན་ ག ྱི་ཁམས་མཉམ་པ་ཞེས་བྱ་བ་ཡོངས་སུ་དག་པར་སངས་རྒྱས་ཀླུའི་རིགས་མཆོག་གིས་བྱང་ཆུབ་སེམས་དཔའ་བྱེ་བ་ བདུན་ཅུ། ཉན་ཐོས་བྱེ་བ་བརྒྱད་ཅུ། རང་རྒྱལ་བྱེ་བ་བརྒྱ་སྟོང་ཕྲག་གོ་དྲུག་ས ྨིན་པར་མཛད་ནས་ཕྱི ས་ཉན་ཐོས་དཔག་ ཏུ་མེད་པར་གྱུར་ཏེ་སྐུ་ཚེ་ལོ་བཞི་ཁྲི་སྐུ་གདུང་རྒྱས་ཏེ་མཆོད་རྟེན་བྱེ་བ་ཕྲག་སོ་དྲུག་དམ་པའི་ཆོས་བོ་སྒོ་འབུམ་ གནས་པ་དེ་འཇམ་དཔལ་འདི་ཉིད་དོ་ཞེས་དང༌། སུམ་ཅུ་རྩ་གསུམ་པའི་མདོར། ཤར་དུ་གླིང་བཞི་ཁྲི་ཉིས་སྟོང་འདས་ པའི་ཞིང་རྡུལ་བྲལ་ན་རྒྱལ་བ་རྡུལ་བྲལ་བློ་གྲོས་ཞེས་ཉན་ཐོས་པ་ལ་ཆོས་སྟོན་པ་འདིའི་སུམ་ཅུ་རྩ་གསུམ་པའི་ལོངས་ སྤྱོད་ཅན་དང༌། ལྷོར་ཁྲི་བརྒྱད་སྟོང་ན་ག ླིང་བཞི་རིན་ཆེན་འབྱུང་བ་གསེར་དངུལ་ཤེལ་རྡོ་ས ྙི ང་སྟེ་བཞི་ལས་གྲུབ་པར་ རྒྱལ་བ་རིན་ཆེན་ཕུང་པོ་ཞེས་པ་རང་རྒྱལ་གྱི་རིགས་ཅན་འདུལ་བ་དང༌། ནུབ་ཏུ་ཁྲི་ཉིས་སྟོང་ན་རིན་ཆེན་སྣ་ཚོགས་ ཅན་རིན་ཆེན་བདུན་ལས་གྲུབ་པ་བུད་མེད་མེད་པ་འདིའི་དགའ་ལྡན་གྱི ་ལོངས་སྤྱོད་ཅན་བརྫུས་སྐྱེས་སུ་འབྱུང་བ་ན་ རྒྱལ་བ་རིན་ཆེན་འབྱུང་ཞེས་བྱང་ཆུབ་སེམས་དཔའི་སྡེ་སྣོད་རྡོ་རྗེའི་ཚིག་འཁོར་གསུམ་ཡོངས་སུ་ཆད་པའི་ཕྱི ན་དྲུག་ ལས་གཞན་མི་གསུང་བ་དང༌། བྱང་སུམ་ཁྲི་དྲུག་སྟོང་ན་ཞིང་འཇིགས་མེད་གསེར་དངུལ་ལས་གྲུབ་པ་སྙི གས་མ་དང་ མི་ཁོམ་པ་མེད་པར་འཇིགས་མེད་སྦྱིན་ཞེས་ཐེག་གསུམ་སྟོན་པ་དེས་བྱང་ཆུབ་ཤིང་དྲུང་དུ་འདུག་ཚེ་བདུད་བློ་གྲོས་ བཟང་པོ་སོགས་ཁྲག་ཁྲིག་བདུན་ཅུ་རྩ་གཉིས་ལྷགས་པ་ལ་དེ་སྙེད་ཀ ྱི་ཤིང་དྲུང་དུ་གནས་པར་སྤྲུལ་པས་གང་ལ་བར་ ཆད་བྱ་བ་མ་ཤེས་པ་ལ་ཐམས་ཅད་སྤྲུལ་པ་ལྟར་བསྟན་པས་བདུད་རྣམས་སེམས་བསྐྱེད་པ་དང༌། ཤར་ལྷོ་བརྒྱད་ཁྲི་བཞི་སྟོང་ན་ཞིང་ཀུན་ནས་སྣ་ཚོགས་ཅན་རེག་ན་བདེ་བ་མནན་ན་ནེམ་པ་རྩྭ་སོར་བཞིས་ ཁེབས་པ་མིག་མང་རིས་རིན་པོ་ཆེའི་དྲ་བས་ཁེབས་པ་དབུས་ན་གྲོང་ཁྱེར་བཟང་མཆོག་ཨངྒྷ་དང་མཱ་ག་དྷ་དང་ཀུ་རུའི་ སེམས་ཅན་ལས་ཆེས་མང་བ་གནས་པ་ཤིང་སྦྲང་རྩི་འབྱུང་བ་ཞེས་རྟག་ཏུ་ལོ་འདབ་མེ་ཏོག་འབྲས་བུ་ཅན་རོ་བརྒྱ་པ་ སུས་འདབ་མ་གཅིག་ཟོས་ཀྱང་བདེ་བས་ཉིན་ཞག་བདུན་འཚོ་བ་དེ་བཞིན་གཤེགས་པ་འཁོར་བཅས་ཀ ྱི ་གདུགས་ ཚོད་རན་པ་ན་ཤིང་དེ་དག་མགོ་དུད་དེ་མེ་ཏོག་དང་འབྲས་བུ་ལྷུང་བཟེད་དུ་ལྷུང་བ་སྤྱོད་པ་ན་རྒྱལ་བ་མེ་ཏོག་སྣ་ ཚོགས་ཅན་དང༌། ལྷོ་ནུབ་བདུན་ཁྲི་ན་ཞིང་རྣམ་ཕྱེའི་བློ་གྲོས་ག ླིང་རེ་ལ་རྒྱལ་པོ་བརྒྱད་ཁྲི་ཅན་ན་རྒྱལ་བ་འོད་ཟེར་རབ་ 

འགྱེད་ཐེག་གསུམ་པ་དང༌། ནུབ་བྱང་ལྔ་ཁྲི་ལྔ་སྟོང་ན་སྤོས་ལྡན་ག ྱི་ཞིང་འཛམ་གླིང་འདིས་སྤོས་སྲང་གཅིག་གི་རིན་ དུ་མི་ཆོག་པའི་སྦྲུལ་སྙི ང་ལས་བྱས་པ་གཞན་འཕྲུལ་ག ྱི་ལྷའི་བཀོད་པ་ཅན་མི་ཐམས་ཅད་མཚན་དཔེ་ཚང་བ་བསམ་ གཏན་ག ྱི ་ཟས་ཅན་ན་རྒྱལ་བ་སྤོས་འགྱེད་འོད་ཟེར་ཅན་ཐེག་གཅིག་པ་དང༌། བྱང་ཤར་བཞི་ཁྲི་ཉིས་སྟོང་ན་ཞིང་མྱ་ངན་ ག ྱི ས་འཇོམས་པ་ཆེས་སྙིགས་མ་གཟུགས་ངན་པ་ས་རྩུབ་ཚེར་ཅན་ཟླ་དྲུག་ཏུ་ཆར་མི་འབབ་པས་འབྲུ་མ་རུང་བ་ཆུ་ འབྲུ་མར་ག ྱི ་ས ྙིགས་མའི་མདོག་དྲི་ཅན་མི་དགེ་བཅུ་སྤྱོད་པ་ན་རྒྱལ་པོ་སྡང་ཆགས་ཞེས་འབངས་ཀྱི ་འབྲུ་ནོར་ཐམས་ ཅད་མཛོད་དུ་འབྲུབ་པ་ཆད་པས་གཟིར་བ་ཕལ་ཆེར་ངན་འགྲོར་སྐྱེ་བ་ན་རྒྱལ་བ་ས ྙི ང་རྗེའི་སེམས་ཡིད་ལ་བྱེད་པ་ཞེས་ བྱ་བ་ལོ་བདུན་བརྒྱར་ཆོས་བསྟན་པས་གཅིག་གིས་ཀྱང་ཆོས་མ་རྟོགས་མོད་ཀ ྱི་སྐྱོ་བ་མེད་པར་གང་དུ་གཤེགས་པར་ སྐྱེ་བོ་དེ་དག་གིས་སྤྱོས་བརྒྱད་བཀག་སྨོད་གཤུང་ཡང་ས ྙི ང་རྗེས་ཡོངས་སུ་རྒྱུ་བ་ལོ་བདུན་བརྒྱའི་འོག་ཏུ་ཁྲག་ཁྲིག་ སུམ་བརྒྱ་སོ་དྲུག་འབྲས་བུ་བཞི་ལ་བཀོད་ནས་ལས་ཀ ྱི་སྒྲིབ་པས་དེར་སྐྱེས་བའི་བྱང་ཆུབ་སེམས་དཔའ་ལྔའི་དོན་ དུ་ད་ལྟ་ཡང་བཞུགས་པ་དེ་རྣམས་སྟོན་པ་ཉིད་ཡིན་ཞིང་དེ་བཞིན་དུ་སྟོང་གསུམ་འདི་ཁོ་ན་ནའང་མཛད་པ་སོ་སོ་ལ་ གནས་པའི་རྒྱལ་བ་དང་ཚངས་པ་དང་བརྒྱ་བྱིན་སོགས་གཟུགས་སྣ་ཚོགས་པར་ཀུན་ཏུ་སྣང་ལ་དེ་ལྟར་འཇིག་རྟེན་ ཐམས་ཅད་དུ་སྣང་བར་གསུངས་པའི་ཕྱི ར་རོ། ། འདི་ལྟ་བུ་རྣམས་ལ་ནི་མཉམ་པ་ཉིད་གསུམ་ལ་དགོངས་སོ་ཞེས་རྟོག་པར་མི་བྱ་སྟེ། གཅིག་དང་ཐ་དད་གང་དུ་ ཡང་གདགས་སུ་མེད་དོ། །འོན་ཀྱང་འཆད་ཚུལ་འདི་ནི་བསམ་གྱིས་མི་ཁྱབ་པའི་ཚུལ་ཡིན་པས་ཆོས་སྤོང་བའི་སྐྱེ་བོ་ དག་ལ་སྒྲག་པར་མི་བྱ་ཞིང་གནས་སྐབས་སུ་ས་དང་ལམ་གྱི་རིམ་པ་ཇི་སྐད་བཤད་པ་ཉིད་ཁས་བླང་བར་བྱ་ཞིང་དེའི་ ཕ ྱི ར་དབུ་མ་པ་ཆོས་ཀ ྱི་བཤེས་གཉེན་གྱི ས་ས་དང་པོ་མི་སྐྱེ་བའི་ཆོས་ལ་བཟོད་པ་ཆུང་ངུ་དང་ས་བརྒྱད་པ་འབ ྲི ང་དང་ སངས་རྒྱས་ཀ ྱི་ས་མི་སྐྱེ་བའི་ཆོས་ལ་བཟོད་པ་ཆེན་པོར་ཡང་བཤད་པ་ཡིན་ནོ། །  ལོངས་སྐུར་འཚང་རྒྱ་བའི་ཚུལ་ནི། ས་བཅུ་པའི་མདོ་ལས་བཤད་པ་ལྟར་ཏེ། ས་བཅུ་

ཡོངས་སུ་རྫོགས་པའི་ བྱང་ཆུབ་སེམས་དཔའ་དེ་ཉིད་སྟོང་གསུམ་འབུམ་ཕྲག་མཐའ་ཡས་པའི་རྡུལ་སྙེད་ཀ ྱི་ཞིང་གི་ཚད་ཀྱི་རིན་པོ་ཆེ་ཐམས་ ཅད་པའི་པདྨ་རྡོ་རྗེའི་ཟེ་བ་ཅན་རྡུལ་དེ་སྙེད་ཀ ྱི་པདྨའི་འཁོར་ཅན་བྱུང་སྟེ་དེའི་པདྨའི་གཙོ་བོ་ལ་བྱང་ཆུབ་སེམས་དཔའ་ མཚན་དཔེ་ཡོངས་སུ་རྫོགས་པ་དེ་དེ་དང་འཚམ་པའི་ལུས་སུ་གྱུར་པས་སྐྱིལ་ཀྲུང་གིས་འདུག་ཅིང༌། སྐལ་མཉམ་ ག ྱི ་འཁོར་རྣམས་ཀྱང་པདྨ་སོ་སོ་ལ་འདུག་ནས་བྱང་ཆུབ་སེམས་དཔའ་དེས་གཙུག་ཏོར་ནས་དེ་བཞིན་གཤེགས་པ་ ཐམས་ཅད་བསྐུལ་བའི་འོད་ཟེར་བཀྱེ་སྟེ། སངས་རྒྱས་ཐམས་ཅད་ལ་མཆོད་པའི་སྤྲི ན་སྤྲོ་བས་མཆོད་ཅིང༌། བརྒྱ་སྟོང་ དུ་བསྐོར་བས་སྐུ་ལ་རེག་པ་ན་བྱང་ཆུབ་སེམས་དཔའ་དེ་མངོན་པར་དབང་བསྐུར་བའི་དུས་ལ་བབ་པར་གཟིགས་ནས་ སངས་རྒྱས་ཐམས་ཅད་ཀ ྱི ས་མངོན་པར་དབང་བསྐུར་བའི་འོད་ཟེར་ཆེན་པོ་ཕྱུང་སྟེ་བྱང་ཆུབ་སེམས་དཔའ་དེ་ཀུན་ ནས་སྣང་བར་བྱས་ཏེ། དེའི་གཙུག་ཏོར་དུ་ནུབ་པར་གྱུར་པའི་མོད་ལ་མངོན་པར་རྫོགས་པའི་སངས་རྒྱས་ཉིད་མངོན་ དུ་བྱས་པ་ཡིན་ནོ། །

 སྤྲུལ་སྐུར་འཚང་རྒྱ་བའི་ཚུལ་ནི། རྒྱ་ཆེ་རོལ་པ་སོགས་ལས་བཤད་པ་ལྟར་ཏེ། སྟོན་པས་དགའ་ལྡན་ནས་འཕོ་ བ་སོགས་མཛད་པ་སོ་སོ་བསྟན་ནས་བྱང་ཆུབ་ཀ ྱི་ཤིང་དྲུང་དུ་གཤེགས་ཏེ། ཐུན་མོང་གི་གདུལ་བྱ་ལ་ལྷའི་རྩྭ་རེག་ ན་འཇམ་པའི་གདིང་བ་དང་རྒྱལ་སྲས་རྣམས་ཀ ྱི ་ངོར་ཞིང་ཚད་མེད་ཅིང་ཡོངས་སུ་དག་པར་བྱང་ཆུབ་ཤིང་གི་ཚད་ མཐའ་ཡས་ཤིང་རྒྱན་དཔག་ཏུ་མེད་པའི་དྲུང་དུ་གཞལ་མེད་ཁང་རྒྱན་དང་བཀོད་པ་བསྐལ་པར་བཤད་ཀྱིས་མི་རྫོགས་ པ་གཞལ་མེད་ཁང་གི་འཁོར་མཐའ་ཡས་པ་དང་བཅས་པའི་དབུས་སུ་སེང་གེའི་ཁྲི་བསམ་ག ྱིས་མི་ཁྱབ་པའི་བཀོད་ པ་ཅན་ལ་བཞུགས་ནས་འཚང་རྒྱ་བར་སྣང་ཞིང༌། ཐུན་མོང་གི་གདུལ་བྱའི་ངོར་བདུད་བཏུལ་ཏེ་ཐོ་རེངས་སྐད་ཅིག་ གཅིག་གི་ཤེས་རབ་ཀྱིས་འཚང་རྒྱ་བར་སྟོན་ཏོ། ། དེ་ལྟར་འཚང་རྒྱ་བ་དང་ལས་དང་པོ་བ་ནས་ངན་སོང་གི་གཟུགས་ཀྱི ་བར་གང་འདུལ་དུ་གདུལ་བྱ་ཐམས་ཅད་ ལ་རྟག་པར་སྣང་ཡང༌། དེ་བཞིན་གཤེགས་པ་ཉིད་ནི་ཆོས་ཉིད་ཇི་ལྟ་བ་ཉིད་ལས་གཡོ་བ་མེད་ལ། གདུལ་བྱ་དང་ གདུལ་བྱེད་དུ་མི་རྟོག་ལ་གཟུགས་སྐུར་ལྡང་བར་ཡང་མི་འགྱུར་མོད་ཀ ྱི་གཟུགས་སྐུའི་རྣམ་པ་དེ་ཐམས་ཅད་ཆོས་ཀ ྱི་ སྐུ་ལས་གཞན་པ་ཡང་མ་ཡིན་ནོ། ། དེ་ལ་འཛམ་གླིང་པའི་ཚེ་ལོ་བརྒྱ་པའི་དུས་སུ་སངས་རྒྱས་པར་བསྟན་པ་འོ་སྐོལ་ག ྱི་སྟོན་པ་ཉིད་སྐུ་གསེར་གྱི་ མདོག་ཅན་ཁྲུ་བཅུ་དྲུག་པ་ཞེས་མི་ལས་བཞི་འགྱུར་གྱིས་ཆེ་བར་ཐུན་མོང་དུ་སྣང་བ་ལྟར་རྒྱལ་ཆེན་བཞི་པ་ནས་ འོག་མིན་གྱི་ལྷའི་བར་གྱི ས་ཀྱང་སོ་སོ་ལས་བཞི་འགྱུར་གྱིས་སྐུ་ཆེ་བར་སྣང་ཞིང༌། དེབཞིན་དུ་འཇིག་རྟེན་ག ྱི ་ཁམས་ གཞན་ག ྱི་མི་ལུས་ཚད་རི་རབ་ཞིང་གི་རྡུལ་སྙེད་ལས་ཆེ་བ་རྣམས་ཀྱི ས་ཀྱང་རང་ལས་བཞི་འགྱུར་གྱི ས་འཕགས་པར་ སྣང་བ་ནི་སྤྲུལ་སྐུ་ལ་བལྟོས་པའི་རང་བཞིན་གྱི་སྐུ་ཡིན་ལ། དེ་ལྟར་སྣང་ཡང་སྐུ་དེ་ནི་ནམ་མཁའི་ཁམས་དང་གཉིས་སུ་མེད་ཅིང༌། ནམ་མཁའ་ཇི་སྲི ད་པ་ཁྱབ་པར་གནས་ ལ་བ་སྤུའི་སྦུབས་རེ་ལ་ཡང་སངས་རྒྱས་ཀྱི་ཞིང་གཞལ་དུ་མེད་པ་ཆགས་འཇིག་གནས་པར་བྱེད་པ་སྟེ། སྤྱན་རས་ གཟིགས་ཀྱི་བ་སྤུའི་ཁུང་བུ་རྣམས་ལ་འཇིག་རྟེན་ག ྱི ་ཁམས་མཐའ་ཡས་པ་གསུངས་པ་དང༌། ཕལ་ཆེན་ལས། བྱང་ ཆུབ་སེམས་དཔའ་ཀུན་སྣང་མཛོད་ཀྱི ་ས ྙི ང་པོས་བྱུང་བ་སོགས་བཅུ་འཁོར་མཐའ་ཡས་པས་བསྐོར་བ་ཕྱོགས་བཅུ་ ནས་སྟོན་པའི་སྤྱན་སྔར་ལྷགས་པའི་ཚེ་སྟོན་པ་དང་ཀུན་བཟང་མ་གཏོགས་པའི་འོད་ཐམས་ཅད་ཟིལ་གྱི ས་མནན་ཀུན་ ཏུ་བཟང་པོ་མ་གཏོགས་འཁོར་ཐམས་ཅད་ཏབ་ཏོབ་ཏུ་ལངས། སུས་ཀྱང་བྱང་ཆུབ་སེམས་དཔའ་དེ་དག་ཞིང་ག་ལས་ འོངས་མ་ཤེས་པ་ན་སྟོན་པས་ཀུན་བཟང་ལ་དྲིས་ཤིག་གསུང་སྟེ། དྲིས་པས་དད་པས་གསོལ་བ་ཐོབ་ལ་སྟོན་པའི་སྐུ་ ལ་ལྟོས་ཤིག་ཟེར་ཏེ། བལྟས་པས་ཞབས་མཐིལ་གྱི ་འཁོར་ལོ་གཉིས་ལ་ཆོས་དབྱིངས་འཁོར་ལོའི་ཞིང་ན་སངས་རྒྱས་ ཆོས་དབྱིངས་རྒྱན་ག ྱི ་རྒྱལ་པོ་བཞུགས་པ་སོགས་བྱིན་པ་དང་པུས་མོ་དང་ལྟ་ཟུར་དང་ལྟེ་བ་དང་ཐུགས་ཀ་དང་ཕྲག་ པའི་ལྷུན་དང་ཞལ་དང་སྨིན་མཚམས་དང་གཙུག་ཏོར་ཏེ་བཅུ་ན་ཞིང་ཐ་དད་པ་སངས་རྒྱས་དང་བཅས་པ་མཐོང་སྟེ་ ཞིང་རེ་རེའི་ཚད་ཀྱང་ཆོས་དབྱིངས་ཀ ྱིས་བཀླས་ཤིང་རྒྱན་དང་བཀོད་པ་གཞལ་དུ་མེད་པ་དེ་དག་ནས་སེམས་དཔའ་

ེ་རྣམས་འོངས་བར་མཐོང་བ་ལྟ་བུའོ། །  དེ་ལ་ཟབ་མོ་ལྟ་རྒྱུད་ཀ ྱི་མཁས་པ་རྣམས་ནི། ཤེས་བྱའི་བུད་ཤིང་གི་ཚོགས་ཐམས་ཅད་རང་བཞིན་མེད་ པར་སྒོམ་པའི་ལམ་རྣམས་སུ་སྦྱངས་པས་དངོས་འཛིན་གྱི ་བརླན་དང་བྲལ་བ་རབ་ཏུ་སྐམ་པའི་ལྷག་མ་ཙམ་དེ་ཉིད་ ཀྱང་ས་བཅུ་རྒྱུན་ག ྱི་ཐ་མར་སྐད་ཅིག་གཅིག་དང་ལྡན་པའི་ཤེས་རབ་རྡོ་རྗེ་ལྟ་བུའི་ཏིང་ངེ་འཛིན་གྱི་མེ་ལྕེས་སྐད་ཅིག་ གིས་ལྷག་མ་མེད་པར་བསྲེགས་ཏེ། བུད་ཤིང་མེད་ན་མེ་ཡང་མེད་པའི་ཕྱི ར། སྲེག་བྱེད་མེ་ལྟ་བུའི་ཡེ་ཤེས་ཉིད་ཀྱང་ དབྱིངས་སུ་ཞི་བས་ཆོས་ཀ ྱི ་དབྱིངས་ཇི་ལྟ་བ་མངོན་དུ་བྱས་པ་ནི་ཆོས་ཀ ྱི ་སྐུ་སྟེ། འཇུག་པར། ཤེས་བྱའི་བུད་ཤིང་སྐམ་པོ་མ་ལུས་པ། ། བསྲེགས་པས་ཞི་དེ་རྒྱལ་རྣམས་ཆོས་སྐུ་སྟེ། ། དེ་ཚེ་སྐྱེ་བ་མེད་ཅིང་འགག་པའང་མེད། ། སེམས་འགགས་པ་དེ་སྐུ་ཡིས་མངོན་སུམ་མཛད། །ཅེས་སོ། ། ཇི་ལྟར་རྫ་མཁན་ག ྱི ས་སྔོན་འབད་པས་བསྐོར་བའི་འཁོར་ལོ་དེ་ནི་ཕྱིས་འབད་པ་མེད་ན་ཡང་འཁོར་ཞིང༌། དེ་ལས་རྫ་ འགྲུབ་པ་ལྟར་རམ། མཁའ་ལྡིང་གི་མཆོད་སྡོང་སྒྲུབ་པ་པོ་དེ་འདས་ནས་ཡུན་རིང་དུ་ལོན་ཡང་དུག་ཞི་བའི་ནུས་པ་བྱེད་ པ་ལྟར། ཆོས་སྐུ་ཉིད་འབད་པ་དང༌། རྟོག་པ་མེད་ཀྱང་སྔོན་ག ྱི ་སྨོན་ལམ་དང༌། ཐུགས་རྗེས་གདུལ་བྱ་ལ་ལོངས་སྤྲུལ་ སོགས་གང་གདུལ་དུ་སྣང་བ་རྟག་པར་རྒྱུན་མི་འཆད་ཅིང་ཆོས་སྟོན་པར་སྣང་ལ། དེ་ཐོས་པས་འཇིག་རྟེན་ག ྱི ་སྐྱེ་བོས་ ཀྱང་དེ་ཁོ་ན་ཉིད་རིག་པར་འགྱུར་པ་ནི་གཟུགས་ཀྱི ་སྐུ་སྟེ། དེ་ཡི་ལོངས་སྤྱོད་རྫོགས་སྐུའི་བསོད་ནམས་ཀ ྱི ས། ། ཟིན་དང་སྤྲུལ་པ་མཁའ་གཞན་ལས་དེའི་མཐུས། ། སྒྲ་གང་ཆོས་ཀ ྱི་དེ་ཉིད་སྟོན་འབྱུང་བ། ། དེ་ལས་འཇིག་རྟེན་ག ྱི ས་ཀྱང་དེ་ཉིད་རིག ། ཇི་ལྟར་རྫ་མཁན་སྟོབས་ཆེན་ལྡན་པས་འདིར། ། ཡུན་རིང་འབད་པས་ཆེས་བསྐོར་འཁོར་ལོ་ནི། ། དེ་རྩོལ་ད་ལྟ་སྐྱེ་བ་མེད་བཞིན་དུའང༌། ། འཁོར་ཞིང་བུམ་པ་ལ་སོགས་རྒྱུར་མཐོང་ལྟར། ། དེ་བཞིན་ད་ལྟ་སྐྱེས་རྩོལ་མེད་བཞིན་དུ། །

ཆོས་ཀ ྱི་བདག་ཅན་སྐུ་ཉིད་ལ་ཞུགས་དེའི། ། འཇུག་པ་སྐྱེ་བའི་སྒོ་དང་སྨོན་ལམ་ག ྱི ས། ། ཁྱད་པར་ག ྱིས་འཕགས་ལས་ཆེས་བསམ་མི་ཁྱབ། །ཅེས་དང༌། ཞི་སྐུ་དཔག་བསམ་ཤིང་ལྟར་གསལ་གྱུར་ཅིང༌། ། ཡིད་བཞིན་ནོར་བུ་ཇི་བཞིན་རྣམ་མི་རྟོག ། འགྲོ་གྲོལ་བར་དུ་འཇིག་རྟེན་འབྱོར་སླད་རྟག ། འདི་ནི་སྤྲོས་དང་བྲལ་ལ་སྣང་བར་འགྱུར། །ཞེས་དང༌། དཔེར་ན་ནམ་མཁའ་ལྡིང་གི་ནི། །སོགས་འཆད་པར་འགྱུར་བའི་ཕྱིར། འདིར་མེ་དང་བུད་ཤིང་གཉི་ག་ལོག་པས་ཅི་ ཡང་མེད་པ་ལྟར་ཆོས་ཀ ྱི་སྐུ་ཅང་མེད་དུ་གོ་བར་མི་བྱ་སྟེ། ཡོད་མེད་ཉིད་དངོས་འཛིན་ཡིན་ལ། དེ་ནི་ཡེ་ཤེས་ཀྱི ་བུད་ ཤིང་ཡིན་པའི་ཕྱིར་དང༌། བུད་ཤིང་ཟད་པའི་མེ་ལྟར་རྒྱུན་མཐའི་ཏིང་འཛིན་གྱི་ཡེ་ཤེས་དེ་ཉིད་ཀྱང་རང་ཞི་བས་མ་ བཅོས་པའི་ཆོས་ཀ ྱི ་དབྱིངས་ཇི་ལྟ་བར་གྱུར་པ་ལ་ཆོས་སྐུ་བརྙེས་པ་ཞེས་བྱ་སྟེ། སེམས་འགགས་པ་དེ་སྐུ་ཡིས་མངོན་ སུམ་མཛད། །ཅེས་དང༌། འོག་མིན་དུ་ནི་གང་གི་དོན་དུ་འབད་གྱུར་གོ་འཕང་མཆོག་ཞི་བ། །ཡོན་ཏན་མཐའ་དག་མཐར་ ཐུག་མཚུངས་པ་མེད་དེ་ཁྱོད་ཀྱི ས་བརྙེས། །ཞེས་དང༌། མཁྱེན་བཟང་ཁྱོད་ཀྱི་སྐད་ཅིག་གིས་ནི་ཤེས་བྱ་ཐུགས་སུ་ ཆུད། །ཅེས་སོ། ། འདིས་ནི་ཉན་རང་གི་ལྷག་མེད་མྱང་འདས་ལྟར་དབུ་མའི་ལུགས་ལ་ཡང་སངས་རྒྱས་མར་མེ་ཤི་བ་ལྟར་རྒྱུན་ ཆད་པར་འདོད་པ་བསལ་བ་ཡིན་ཏེ། འདོད་པ་དེ་ལྟ་ན། སྐུ་ཡིས་མངོན་སུམ་མཛད། །ཅེས་དང༌། གོ་འཕང་མཆོག་ཞི་ བ། ཞེས་ཐོབ་བྱར་བསྟན་པ་དང༌། ཁྱོད་ཀྱི ས་བརྙེས། ཞེས་བྱང་ཆུབ་མངོན་སུམ་དུ་མཛད་པར་བཤད་པ་འདི་རྣམས་ དང་དངོས་སུ་འགལ་བའི་ཕྱི ར་རོ། ། ཟབ་མོ་ལྟ་བའི་གཞུང་དུ་སངས་རྒྱས་ལ་ཡེ་ཤེས་མི་མངའ་བར་བཤད་པ་ཡང་རྒྱུན་མཐའི་རྡོར་ཏིང་གི་ཡེ་ཤེས་ ཉིད་དབྱིངས་སུ་ཞི་བ་དང༌། སྤྱིར་ཡུལ་དང་ཡུལ་ཅན་ནི་ཆོས་རྣམས་ཀ ྱི་རང་བཞིན་ལ་ནམ་དུ་ཡང་ཐ་དད་མེད་ཀྱང་ དེ་ལྟར་མ་ཤེས་པས་སྒྲོ་བཏགས་པས་ཐ་དད་དུ་ཞེན་པར་ཟད་ལ། ཡུལ་ཡུལ་ཅན་གཟོད་ནས་མི་གཉིས་པའི་དབྱིངས་ རྟོགས་པའི་ཕྱི ར། རྟོགས་བྱའི་ཡུལ་ལ་རྟོགས་བྱེད་ཀ ྱི་ཡེ་ཤེས་འཇུག་པ་མི་མངའ་བའི་ཕྱི ར་དང༌། དངོས་པོ་ཞེན་ པ་མཐའ་དག་ལྡོག་དགོས་པས་ཡེ་ཤེས་ལ་གྲུབ་ཞེན་སྤང་བའི་ཕྱི ར་དང༌། ཆོས་ཐམས་ཅད་ཀ ྱི་རང་བཞིན་ཅིར་ཡང་ དམིགས་སུ་མེད་པ་ལྟར་ཡེ་ཤེས་ཀྱི་རང་བཞིན་ཀྱང་དཔྱད་ན་དེ་ལྟར་ཟད་པས་ཡེ་ཤེས་མི་མངའ་བར་འཆད་པ་ཡིན་ ག ྱི ། སྤ ྱིར་ཡེ་ཤེས་བཞི་ལ་སོགས་པ་གཏན་ནས་མེད་པར་རྣམ་པ་ཀུན་ཏུ་འཆད་པ་ནི་མ་ཡིན་ཏེ། དེ་དག་ནི་སྐུའི་མིང་ གིས་བཤད་པ་དང༌། ཡེ་ཤེས་ཀྱི་མིང་གིས་བཤད་པའི་ཁྱད་པར་ལས་མེད་ལ། སྐུ་རྣམ་པ་གསུམ་འདིར་ཡང་ཞལ་གྱི ས་ 

བཞེས་པའི་ཕྱི ར། མདོར་ན་སྐྱེ་བ་བཀག་ནས་སྐྱེ་མེད་དུ་འདོད་པ་མ་ཡིན་པ་ལྟར་ཡེ་ཤེས་གྲུབ་པར་ཞེན་པ་འགོག་པ་ཡིན་གྱི ་མ་ གྲུབ་པར་འཇོག་པ་མ་ཡིན་ལ། འདི་ནི་སྐུ་ལ་ཡང་མཚུངས་ཏེ་ཡོད་མེད་ལ་སོགས་པ་ནི་བྱིས་པའི་དངོས་འཛིན་ཁོ་ན་ ཡིན་པའི་ཕྱི ར་རོ། ། ཁྱད་པར་སློབ་དཔོན་ཆེན་པོ་ཞི་བའི་ལྷ་ཉིད་ནི། ལྟ་བ་དབྱིངས་དང་ཡེ་ཤེས་དབྱེར་མེད་དུ་བཞེད་པར་ཇོ་བོ་རྗེས་ བཤད་ལ། སྤྱིར་དབུ་མ་པས་མྱུ་གུའི་སྐྱེ་བ་འགོག་པ་ན་སྐྱེ་བ་ལ་བདེན་པར་ཞེན་པ་དེ་འགོག་པ་ཡིན་གྱི ། སྤ ྱི ར་སོ་ནམ་ འགོག་པ་མ་ཡིན་པ་ལྟར་འདིར་ཡང་གོ་བར་བྱའོ། །  རྒྱ་ཆེན་སྤྱོད་པའི་གཞུང་གིས་བཤད་པ་ནི། ཡེ་ཤེས་རྣམ་པར་བཞག་པ་དང་ལྷན་ཅིག་བཤད་པར་བྱ་སྟེ། དེ་ ཡང་སྐུ་གསུམ་ག ྱི ་མདོ་ལས། ཀུན་གཞིའི་རྣམ་པར་ཤེས་པ་གནས་སུ་དག་པ་ནི་མེ་ལོང་ལྟ་བུའི་ཡེ་ཤེས་ཏེ་ཆོས་ཀ ྱི་ སྐུའོ། །ཉོན་མོངས་པའི་ཡིད་གནས་སུ་དག་པ་ནི་མཉམ་པ་ཉིད་ཀྱི་ཡེ་ཤེས་སོ། །ཡིད་ཀྱི་རྣམ་པར་ཤེས་པ་གནས་སུ་ དག་པ་ནི་སོ་སོར་ཀུན་ཏུ་རྟོག་པའི་ཡེ་ཤེས་ཏེ། ལོངས་སྤྱོད་རྫོགས་པའི་སྐུའོ། །སྒོ་ལྔའི་རྣམ་པར་ཤེས་པ་གནས་སུ་ དག་པ་ནི་བྱ་བ་སྒྲུབ་པའི་ཡེ་ཤེས་ཏེ་སྤྲུལ་པའི་སྐུའོ། །ཞེས་དང༌། སངས་རྒྱས་ཀྱི་སའི་མདོར། ཤིན་ཏུ་འདུས་སངས་ རྒྱས་ཀ ྱི་ས་ནི་ཆོས་ལྔས་བསྡུས་ཏེ། ལྔ་གང་ཞེ་ན། འདི་ལྟ་སྟེ། ཆོས་ཀ ྱི ་དབྱིངས་རྣམ་པར་དག་པ་དང༌། མེ་ལོང་ལྟ་བུའི་ ཡེ་ཤེས་དང༌། མཉམ་པ་ཉིད་ཀྱི་ཡེ་ཤེས་དང༌། སོ་སོར་རྟོག་པའི་ཡེ་ཤེས་དང༌། བྱ་བ་སྒྲུབ་པའི་ཡེ་ཤེས། ཞེས་སོ། ། ཡེ་ཤེས་དེ་དག་གི་རང་བཞིན་ཡང་མདོ་གཉིས་ཀྱི ་དགོངས་པ་བཞིན་བཤད་པར་བྱ་སྟེ། དེ་ལ་ཆོས་ཀ ྱི ་དབྱིངས་ རྣམ་པར་དག་པ་ནི་ནམ་མཁའི་དཔེས་བསྟན་ཏེ། ནམ་མཁའ་ནི་གཟུགས་ཐམས་ཅད་ལ་གོ་འབྱེད་ཀྱང་གཟུགས་ཐམས་ ཅད་དང་གཅིག་དང་ཐ་དད་གང་ཡང་མ་ཡིན་པ་དང༌། གཟུགས་ཀྱིས་མི་གོས་པ་དང་གོ་འབྱེད་པར་མི་རྩོལ་བ་དང་སྐྱེ་ འཇིག་གི་གོ་འབྱེད་ཀྱང་སྐྱེ་འཇིག་མེད་པ་དང༌། འཕེལ་འགྲིབ་དང་མཐའ་དབུས་དང་འཆགས་འཇིག་ཐམས་ཅད་དེ་ལ་ སྣང་ཡང༌། ནམ་མཁའ་ཉིད་ལ་དེ་དག་མེད་པ་དང༌། རྣམ་པར་མི་འགྱུར་བ་དང༌། གཟུགས་ཀུན་གྱི་མཚན་ཉིད་མ་ཡིན་ པ་དང༌། ཞིང་ཐམས་ཅད་སྣང་ཡང་མངོན་པར་འདུ་བྱེད་པ་མེད་པ་ལྟར། ཆོས་ཀ ྱི ་དབྱིངས་ཀྱང་འཁོར་འདས་ཐམས་ཅད་ ལ་གོ་འབྱེད་ཀྱང་དེ་ཐམས་ཅད་དང་གཅིག་ཐ་དད་གང་ཡང་མ་ཡིན་པ་ནས་མངོན་པར་འདུ་བྱེད་པ་མེད་པའི་བར་དུ་དེ་ ཁོ་ན་བཞིན་གནས་ལ། སེམས་ཅན་ཐམས་ཅད་ཀྱི་སེམས་ཀྱི ་དབྱིངས་དང་ཐ་དད་མེད་ལ་སེམས་ཅན་གྱི་ཉེས་པས་ ཀྱང་མི་གོས་པ་སྟེ། ཇི་སྐད་དུ། ནམ་མཁའ་ནི་གཟུགས་ཐམས་ཅད་དང་ཐ་མི་དད་པར་ཞུགས་ཀྱང་གཟུགས་ཀ ྱི་ཉེས་ པ་རྣམས་ཀ ྱི ས་ཀྱང་མི་གོས་སོ། །དེ་བཞིན་དུ་དེ་བཞིན་གཤེགས་པ་རྣམས་ཀྱི ་ཆོས་ཀ ྱི ་དབྱིངས་རྣམ་པར་དག་པ་ཡང་ སེམས་ཅན་ཐམས་ཅད་དང་སེམས་མཉམ་པ་ཉིད་ཀྱི ་ས་ཡོངས་སུ་གྲུབ་པར་ཐ་མི་དད་པར་ཞུགས་ཀྱང་སེམས་ཅན་གྱི་ ཉེས་པ་རྣམས་ཀྱི ས་ཀྱང་མི་གོས་སོ། །ཞེས་སོ། ། སྤ ྱིར་གསང་སྔགས་སུ་ཡེ་ཤེས་ལྔར་བཤད་ཅིང༌། མཚན་ཉིད་ཐེག་པར་ཆོས་ཀ ྱི ་དབྱིངས་ལ་ཡེ་ཤེས་ཀྱི ་ཐ་སྙད་

མ་སྦྱར་བར་ཡེ་ཤེས་བཞིར་བཤད་པ་མང་ལ། སངས་རྒྱས་ཀྱི་སའི་མདོ་འདིར། མདོར་བསྟན་དུ། ཆོས་དབྱིངས་ལ་ ཡེ་ཤེས་ཀྱི ་ཐ་སྙད་མ་སྦྱར་ཡང་རྒྱས་བཤད་དུ་ཡེ་ཤེས་དང་པོ་ཞེས་ཡེ་ཤེས་ལྔར་བཤད་ལ། གནས་གྱུར་པ་ནི་སྔར་དྲི་ བཅས་ཀ ྱི ་གནས་སྐབས་ལས་ཕ ྱི ས་དྲི་མས་དག་པའི་གནས་སྐབས་གཞན་དུ་གྱུར་པའི་དོན་ཡིན་ལ། ཆོས་ཀ ྱི ་དབྱིངས་ འདི་ནི་རྣམ་པ་ཀུན་ཏུ་གཟོད་ནས་དག་པའི་ཕྱིར་གནས་གྱུར་པ་ཡང་མེད་དོ། །ཀུན་གཞིའི་རྣམ་པར་ཤེས་པ་དྲི་མས་ དག་པ་ནི་མེ་ལོང་ལྟ་བུའི་ཡེ་ཤེས་སམ་ཆོས་ཀ ྱི་སྐུ་ཞེས་བྱ་སྟེ། མེ་ལོང་དྭངས་པ་ནི་བཞིན་སྣང་བ་དང་སྐྱོན་ཡོན་སྟོན་པ་ དང་ལྷང་ངེར་གནས་པ་དང་གཟུགས་བརྙན་གྱི་རྒྱུ་ཡིན་པ་དང་གཟུགས་བརྙན་དེར་མི་གནས་པ་དང་གཟུགས་བརྙན་ དེ། དེ་ལ་ལྡན་མི་ལྡན་གང་ཡང་མ་ཡིན་པ་དང༌། སྒོ་ཀུན་ནས་སྣང་བ་དང༌། ཐམས་ཅད་ཀྱང་སྣང་དུ་རུང་བས་ཡོངས་སུ་ རྒྱར་ཆད་པ་མེད་པ་དང༌། ལོང་བ་དང་བསྐལ་དོན་དུ་གྱུར་པ་རྣམས་ཀ ྱིས་མི་མཐོང་བ་ལྟར། སྐུ་འདི་ཡང་གཟུགས་སྐུ་ སྣང་བ་དང༌། ཆོས་སྟོན་པ་དང༌། རང་བཞིན་གྱི ས་འོད་གསལ་བ་དང༌། ཡེ་ཤེས་ཀྱི ་གཟུགས་བརྙན་ག ྱི་རྒྱུ་ཡིན་པ་དང༌། སྐུ་དེ་ཉིད་གཟུགས་སྐུ་དེར་མི་གནས་པ་དང༌། གཟུགས་སྐུ་གཉིས་དེ་ལ་ལྡན་མི་ལྡན་གང་ཡང་མ་ཡིན་པ་དང༌། སྒོ་ཀུན་ ནས་སྣང་བ་དང༌། གང་འདུལ་དུ་སྣང་བས་རྒྱར་ཆད་པ་མེད་པ་དང༌། སྣོད་མིན་གྱིས་མི་སྣང་བ་དང༌། ཆོས་ཀ ྱི ་ཕོངས་ པའི་ལས་ཅན་གྱིས་མི་མཐོང་བའི་ཕྱིར་མེ་ལོང་གི་དཔེ་དང་སྦྱར་རོ། །ཆོས་ཀ ྱི་སྐུ་འདི་ཉིད་མི་གནས་པའི་མྱ་ངན་ལས་ འདས་པ་དངོས་ཀྱང་ཡིན་ཏེ། རྒྱན་ལས། རྟེན་ནི་གཞན་དུ་གྱུར་པ་ན། ། སངས་རྒྱས་དྲི་མེད་གནས་ལ་ནི། ། མི་གནས་མྱ་ངན་འདས་པ་ཡི། ། འབྱོར་པ་དམ་པ་འཐོབ་པར་འགྱུར། ། ཞེས་རྟེན་ཀུན་གཞི་གནས་གྱུར་པ་མི་གནས་པའི་མྱ་ངན་ལས་འདས་པར་བཤད་པའི་ཕྱི ར་རོ། །ཉོན་ཡིད་གནས་གྱུར་ པ་ནི་ཆོས་ཐམས་ཅད་མཉམ་པ་ཉིད་དུ་རྟོགས་པའི་ཡེ་ཤེས་ཏེ། འདི་ལ་མཚན་དང་བདག་པོ་དང་དགའ་བ་མཉམ་པ་ ཉིད་ཡོངས་སུ་གྲུབ་པ་དང༌། རྟེན་འབྲེལ་ཉམས་མྱོང་མཉམ་པ་ཉིད་དང༌། མཚན་ཉིད་མེད་པ་དང༌། བྱམས་པ་ཆེན་པོ་དང་ ས ྙི ང་རྗེ་ཆེན་པོ་དང༌། གཟུགས་སྐུ་སྟོན་པ་དང༌། བཟུང་འོས་ཀ ྱི་ཚིག་དང་ཉེར་ཞི་དང་རོ་གཅིག་པ་དང༌། བདེ་སྡུག་རོ་ གཅིག་པ་དང༌། ཡོན་ཏན་ཤིན་ཏུ་བསྐྱེད་པ་མཉམ་པ་ཉིད་ཡོངས་སུ་གྲུབ་པ་སྟེ་མཉམ་པ་ཉིད་ཡོངས་སུ་གྲུབ་པ་བཅུར་ བཤད་དོ། །དྲུག་པ་ཡིད་ཀྱི་རྣམ་པར་ཤེས་པ་གནས་གྱུར་པ་ནི་ཆོས་ཐམས་ཅད་མ་འདྲེས་པ་སོ་སོར་ཇི་ལྟ་བ་བཞིན་ མཁྱེན་པའི་ཡེ་ཤེས་ཡིན་ལ། འདི་དང་མཉམ་ཉིད་ཡེ་ཤེས་གཉིས་ལ་ནི་ལོངས་སྤྱོད་རྫོགས་པའི་སྐུར་བརྗོད་ཅིང༌། ཡང་ན་མཉམ་ཉིད་ཡེ་ཤེས་གཟུགས་སྐུ་གཉིས་ཐུན་མོང་གི་རྒྱུར།

སེམས་ཅན་རྣམས་ལ་མོས་པ་བཞིན། ། སངས་རྒྱས་སྐུ་ནི་ངེས་པར་སྟོན། ། ཞེས་པ་ལྟར་སྦྱར་ནས་འདི་ཉིད་ལོངས་སྐུར་བཞག་གོ །འདི་ལ་ནི་རྒྱལ་བའི་ཆོས་ཀ ྱི་གནས་དང༌། ཇི་སྙེད་མཁྱེན་པའི་ ཡེ་ཤེས་ཀྱི ་རྒྱུ་དང༌། ཡོན་ཏན་ག ྱིས་གང་བ་དང་ཤིན་ཏུ་རྣམ་པར་ཕྱེ་བ་དང༌། འགྲོ་བ་ཀུན་སྣང་བ་དང༌། ཁམས་གསུམ་ པོ་སྣང་བ་དང༌། མྱང་འདས་ཀ ྱི ་ཆོས་སྣང་བ་དང༌། མི་འཁྲུགས་པ་དང༌། མི་རྨོངས་པས་བསྐོར་བ་རྣམས་ཀ ྱི ས་འགྲོ་བའི་ གནས་མཁྱེན་པ་ནས་ཁོར་ཡུག་ཆེན་པོ་ལ་སོགས་པ་མཁྱེན་པའི་བར་རྒྱ་ཆེར་སྦྱར་རོ། ། འདི་ལ་ཡུལ་དེ་དག་ངོ་བོ་ཉིད་ཀྱི ས་ཡོད་ནས་གཟིགས་པའམ། ཡུལ་ཡུལ་ཅན་གྱི ་བག་ཆགས་ཀ ྱི ་དབང་ལས་ མཐོང་བར་སྣང་བ་མ་ཡིན་མོད་ཀྱང༌། ཆུ་དྭངས་པ་མཐོང་བ་ན་དེ་དང་ཐ་མི་དད་པའི་ཟླ་གཟུགས་དང་ཆུ་གཉེར་སོགས་ ཀྱང་མཐོང་བ་ལྟར། ཆོས་ཀ ྱི ་དབྱིངས་མཁྱེན་པ་ན་དེ་དང་ཐ་མི་དད་པའི་ཆོས་ཅན་རྟེན་འབྲེལ་ག ྱི་ཚོགས་ཀྱང་ལྷག་མ་ མ་ལུས་པར་མཁྱེན་པ་སྟེ། འདིའི་དབང་དུ་མཛད་ནས། རྨ་བྱའི་མདོངས་ནི་གཅིག་པུ་ཡི། ། རྒྱུ་ཡི་དབྱེ་བ་ཇི་སྙེད་པ། ། ཀུན་མཁྱེན་མིན་པས་ཤེས་བྱ་མིན། ། དེ་མཁྱེན་པས་ན་ཀུན་མཁྱེན་ཉིད། །ཅེས་དང༌། མཁྱེན་པའི་སྐད་ཅིག་གཅིག་གིས་ནི། ། ཤེས་བྱའི་དཀྱི ལ་འཁོར་ཀུན་ཁྱབ་པ། །ཞེས་དང༌། མཁྱེན་བཟང་ཁྱོད་ཀྱིས་སྐད་ཅིག་གིས་ནི་ཤེས་བྱ་ཐུགས་སུ་ཆུད། །ཅེས་སོ། །དེ་ལྟར་སྒྲིབ་མེད་དུ་ཐམས་ཅད་མཁྱེན་ པའི་ཆ་ནས་ཡུལ་སྣང་བར་བཤད་པ་སྟེ། ཇི་སྐད་དུ། དེ་བཞིན་གཤེགས་པ་རྣམས་ཀྱི ་སོ་སོར་རྟོགས་པའི་ཡེ་ཤེས་ལ་ ཡང་རྒྱུ་དང་འབྲས་བུར་བཅས་པའི་རྣམ་པ་རབ་ཏུ་དབྱེ་བ་མཐའ་ཡས་པ་དང་ལྡན་པའི་འགྲོ་བ་ལྔ་དག་སྣང་ངོ་ཞེས་སོ། ། དེས་ན་ཨུཏྤལ་སྔོན་པོ་ལྟ་བུ་གཅིག་ལ་ཡང་དེའི་ཁ་དོག་དང་ཟེའུ་འབྲུ་ལ་སོགས་པ་རྣམས་ཀ ྱི ་རྒྱུ་རྐྱེན་ཐ་དད་པ་ རྣམས་དང་དེའི་ས་བོན་ག ྱི ་ཐོག་མ་ནས་གང་དང་གང་དུ་ཇི་ལྟར་བརྒྱུད་པ་དང་མ་འོངས་པ་ཕ ྱི་མཐའི་བར་དུ་དེའི་ས་ བོན་ག ྱི་རྒྱུན་ལས་ཇི་ལྟར་འཕེལ་ཞིང་གང་དུ་འགག་པ་རྣམས་ཇི་ལྟ་བར་མཁྱེན་པ་སྟེ། དཔེར་ན། མི་ཞིག་གིས་སྐྲ་རྩེ་ བྱེ་བའི་ཆས་ཆུ་ཐིགས་གཅིག་བླངས་ཏེ། བཅོམ་ལྡན་འདས་ཀ ྱི ་དྲུང་དུ་འོངས་ནས་ཀྱེ་གཽ་ཏ་མ་བདག་གི་ཆུ་འདི་ཁྱོད་ལ་ བཅོལ་ག ྱིས་འདི་སྲོག་ཆགས་ལ་བླུད་པར་མི་བྱ། སྐམ་པར་མི་བྱ་སྟེ་མ་གོང་པར་བཅོལ་ལོ་ཞེས་བཅོལ་ལ་སྟོན་པས་ དེ་རྒྱ་མཚོ་ཆེན་པོར་འཕངས་ཏེ། རྒྱ་མཚོ་ཆེན་པོ་དེ་ཡང་རླུང་གིས་བརྡབས་དཀྲུགས་པས་ཆུ་ཐིགས་དེ་ཡང་རྣམ་པ་དུ་

མར་འཐོར་ལ། དེ་ནས་ལོ་དཔག་ཏུ་མེད་པའམ་བསྐལ་པ་མང་པོ་འདས་ནས་མི་དེ་འོངས་ཏེ། ཀྱེ་གཽ་ཏ་མ་བདག་གི་ཆུ་དེ་ སླར་བྱིན་ཅིག་ཅེས་ཟེར་ན་ཆུ་དེའི་རྡུལ་ཕྲ་རབ་རྣམས་རྒྱ་མཚོའི་ཕྱོགས་གང་དང་གང་ན་གནས་པ་ལེགས་པར་མཁྱེན་ ཏེ་གཅིག་ཏུ་བསྡུས་ནས་དེ་ལས་ཆུའི་རྡུལ་ཕྲ་རབ་གཅིག་ཀྱང་རྒྱ་མཚོར་མ་ལུས་ཤིང་རྒྱ་མཚོའི་ཆུ་ལས་རྡུལ་ཕྲ་རབ་ གཅིག་ཀྱང་དེ་ལ་མ་འདྲེས་པར་སླར་མི་དེ་ལ་བྱིན་པར་བྱེད་དོ། །ཞེས་གསུངས་པ་ལྟ་བུའོ། ། དེས་ན་ཆོས་རེ་རེའི་ཡང་རྣམ་པ་མ་ལུས་པ་ཇི་ལྟ་བར་མཁྱེན་ཏེ། སོ་སོར་རྟོགས་པའི་ཡེ་ཤེས་མངའ་བའི་ཕྱི ར། དེའི་ཚེ་ཡང་གང་གཟིགས་པའི་ཡུལ་ཡུལ་ཅན་ནམ་མཆོག་དམན་སོགས་སམ་གཅིག་ཐ་དད་ལ་སོགས་པར་གཟིགས་ པ་མི་མངའ་སྟེ། མཉམ་པ་ཉིད་ཀྱི་ཡེ་ཤེས་མངའ་བའི་ཕྱི ར། མཁྱེན་པ་ལ་འབད་རྩོལ་མི་མངའ་སྟེ། མེ་ལོང་ལྟ་བུའི་ཡེ་ ཤེས་མངའ་བའི་ཕྱིར། དེ་ཐམས་ཅད་གཅིག་ཐ་དད་ལ་སོགས་པར་གདགས་སུ་མེད་ལ་གཟིགས་མ་གཟིགས་གང་ཡང་ མ་ཡིན་ཏེ། ཆོས་ཀ ྱི ་དབྱིངས་ལས་ནམ་ཡང་མི་གཡོ་བའི་ཕྱིར། དེས་ན་ཟབ་མོ་ལྟ་བའི་གཞུང་དུ་ཡེ་ཤེས་ཙམ་ཡང་མི་ མངའ་བར་བཤད་པ་ནི་རྣམ་རིག་པ་ཡེ་ཤེས་གྲུབ་པར་འཛིན་པ་དེ་གཞིག་པའི་ཕྱི ར་བསྟན་ག ྱི་སངས་རྒྱས་བེམ་པོའམ་ ཆད་སྟོང་དུ་སྟོན་པ་མ་ཡིན་ལ། སྤ ྱི ར་ཛྙ་ནའི་སྒྲས་སེམས་ཅན་གྱི་ཤེས་པ་བརྗོད་ཚེ་ཤེས་པའམ། རྣམ་ཤེས་དང་སངས་རྒྱས་ཀྱི་ཤེས་པ་བརྗོད་ ཚེ་ཡེ་ཤེས་སུ་བསྒྱུར་དགོས་པར་ལོ་པཎ་ག ྱིས་བཀའས་བཅད་པ་ཡིན་ག ྱི ་སྐད་དོད་ཐ་དད་མེད་ལ། རྣམ་ཤེས་དང་ཡེ་ ཤེས་འབྱེད་པའི་ཚེ་ཡང་དག་བྱ་གཟུང་འཛིན་གྱི་སེམས་ལ་རྣམ་ཤེས་དང༌། རང་བཞིན་གྱི ས་འོད་གསལ་བའི་ཆོས་ ཉིད་ལ་ཡེ་ཤེས་ཀྱི་སྒྲས་བཤད་པ་ཡིན་ཞིང༌། འདི་ནི་ཡོད་མེད་ལ་སོགས་པ་སྒྲོ་སྐུར་ག ྱི་རྣམ་པ་གང་དུ་ཡང་མི་གནས་ པའི་ཕྱི ར་རོ། ། དེས་ན་སངས་རྒྱས་ལ་ཡེ་ཤེས་མངའ་མི་མངའ་རྩོད་པ་ཡང་ཕྱོགས་རེའི་བློ་སྟེ། སོ་སོར་རྟོགས་པའི་ཡེ་ཤེས་ཀྱི་ ཆ་ནས་མི་མངའ་བར་གདགས་སུ་མེད་ལ། ཆོས་ཀ ྱི ་དབྱིངས་ཀ ྱི་ཆ་ནས་མངའ་བར་གདགས་སུ་མེད་ཅིང༌། སྤྱི ར་སོ་ སྐྱེ་རྣམས་ལ་ད་ལྟར་སྣང་བ་གཟུགས་སོགས་ཀ ྱི ་འཆར་སྒོ་མ་འགགས་ཙམ་འདི་ལ་ཡང་སོ་སོ་རང་རིག་པའི་ཤེས་པས་ བརྟགས་ན་སྣང་མི་སྣང་དང༌། ཡོད་མེད་གང་དུ་ཡང་གདགས་སུ་མེད་པ་འདི་ཤེས་པར་གྱིས་ཤིག་དང་ཡང་དག་པའི་ ཚུལ་ལ་ཉེ་བར་འགྱུར་རོ། ། གཞན་དུ་ན་སྒྲ་དོན་འདྲེས་འཛིན་གྱི ་རྣམ་རྟོག་གཅིག་ཐ་དད་པ་དང༌། ཡོད་མེད་སོགས་ལ་ཁ ྱི མ་པ་རྣམས་འདུ་ ཤེས་ཇི་ལྟར་འཇུག་པ་ལྟར་ཞེན་ཏེ། དེས་སངས་རྒྱས་ལ་ཡོད་དོ། །མེད་དོ། །ཞེས་སོགས་བརྗོད་པ་འདི་ནི་སངས་ རྒྱས་ལ་སྐུར་པ་མི་བཟད་པ་འདེབས་པ་ཁོ་ནར་སྣང་ངོ༌། ། དེས་ན་ཡོད་མེད་ལ་སོགས་པ་ནི་རྟོག་པས་སྒྲོ་བཏགས་པ་ཡིན་ལ། སངས་རྒྱས་རྟོག་ཡུལ་མ་ཡིན་པ་གོ་བར་ ག ྱིས་ཤིག །མིག་སོགས་སྒོ་ལྔའི་རྣམ་ཤེས་ཡུལ་ཡུལ་ཅན་ལྟར་སྣང་བ་དང་བཅས་པ་གནས་གྱུར་པ་ནི་སྔོན་ཐོག་མ་ མེད་པ་ནས་སེམས་ཅན་ཐམས་ཅད་ཀྱི ་དོན་སྒྲུབ་པར་ཐུགས་བསྐྱེད་ཅིང༌། འབད་པ་མཐར་ཕྱི ན་པས་འབད་རྩོལ་དང༌། 

རྟོག་པ་མེད་བཞིན་གཞན་དོན་ནམ་མཁའ་དང་མཉམ་པ་རྒྱུན་མི་འཆད་པར་འབྱུང་བ་བྱ་བ་སྒྲུབ་པའི་ཡེ་ཤེས་སམ་སྤྲུལ་ པའི་སྐུ་ཞེས་བྱ་སྟེ། སྐུ་དང་ཡེ་ཤེས་གཞན་ཐམས་ཅད་ཀྱི་བྱེད་ལས་ཡིན་ཏེ། ཇི་སྐད་དུ། བྱ་བ་སྒྲུབ་པའི་ཡེ་ཤེས་ནི་བཟོ་ སྤྲུལ་པ་དང༌། སྐྱེ་བ་སྤྲུལ་པ་དང༌། གསུང་གི་འདུ་བྱེད་དང༌། བསླབ་པ་འཆའ་བ་དང༌། ཐེ་ཚོམ་སེལ་བ་དང༌། སེམས་ ཤེས་པ་དང༌། ཡང་དག་པར་འགོད་པ་དང་མཚན་མ་བརྗོད་པ་དང༌། ལན་གདབ་པ་སོགས་ནི་དེའི་ལས་སོ། །ཞེས་སོ། ། མདོ་སྡེའི་རྒྱན་ལས་ནི། གནས་གྱུར་པ་དང་ཡེ་ཤེས་བཞི་སོ་སོར་འཆད་དེ། དབང་པོ་ལྔ་རྣམས་གཞན་གྱུར་ན། ། དོན་ཀུན་འཇུག་དང་ཐམས་ཅད་ཀ ྱི ། ། ཡོན་ཏན་བརྒྱ་ཕྲག་བཅུ་གཉིས་འབྱུང༌། ། འབྱོར་པ་དམ་པ་འཐོབ་པར་འགྱུར། ། ཞེས་གཟུགས་ཕུང་གནས་གྱུར་པ་དང༌། རྣམ་ཤེས་ཀྱི ་ཕུང་པོ་ལ། ཉོན་ཡིད། དབང་ཤེས། རྣམ་རྟོག ཀུན་གཞི་སྟེ་བཞི་ ནི། ཡིད་ནི་གཞན་དུ་གྱུར་པ་ན། ། འབྱོར་དང་མཐུན་སྤྱོད་མི་རྟོག་པའི། ། ཡེ་ཤེས་ཤིན་ཏུ་དྲི་མེད་ལ། ། འབྱོར་པ་དམ་པ་ཐོབ་པར་འགྱུར། ། དོན་བཅས་འཛིན་པ་གཞན་གྱུར་ན། ། ཇི་ལྟར་འདོད་བཞིན་ལོངས་སྤྱོད་དག ། བསྟན་ཕ ྱིར་ཞིང་ནི་དག་པ་ལ། ། འབྱོར་པ་དམ་པ་ཐོབ་པར་འགྱུར། ། རྣམ་རྟོག་གཞན་དུ་གྱུར་པ་ན། ། དུས་རྣམས་རྟག་ཏུ་ཡེ་ཤེས་དང༌། ། ལས་རྣམས་ཀུན་ལ་ཐོགས་མེད་ལ། ། འབྱོར་པ་དམ་པ་ཐོབ་པར་འགྱུར། ། རྟེན་ནི་གཞན་དུ་གྱུར་པ་ན། །

སངས་རྒྱས་དྲི་མེད་གནས་ལ་ནི། ། མི་གནས་མྱ་ངན་འདས་པ་ཡི། ། འབྱོར་པ་དམ་པ་ཐོབ་པར་འགྱུར། ། ཅེས་ཚིགས་བཅད་རེ་རེས་བསྟན་ལ། ཚོར་བ་གནས་གྱུར་ནི། འཁྲིག་པ་གཞན་དུ་གྱུར་པ་ན། ། སངས་རྒྱས་བདེ་བར་གནས་པ་དང༌། ། མོ་མཐོང་ཉོན་མོངས་མེད་པ་ལ། ། འབྱོར་པ་དམ་པ་ཐོབ་པར་འགྱུར། ། འདུ་ཤེས་གནས་གྱུར་ནི། ནམ་མཁའི་འདུ་ཤེས་གཞན་གྱུར་ན། ། བསམས་པའི་དོན་ནི་འབྱོར་པ་དང༌། ། འགྲོ་གཟུགས་རྣམ་པར་འབྱེད་པ་ལ། ། འབྱོར་པ་དམ་པ་ཐོབ་པར་འགྱུར། ། ཞེས་དངོས་སུ་བཅུ་གཅིག་དང༌། དེ་ལྟར་སངས་རྒྱས་དྲི་མེད་པའི། ། གནས་ན་གཞན་གྱུར་དཔག་མེད་ལ། ། བསམ་ཡས་བྱ་བ་སྒྲུབ་པ་ཡི། ། འབྱོར་པ་དམ་པ་ཐོབ་པར་འགྱུར། ། ཞེས་གནས་གྱུར་ཚད་མེད་པར་བཤད་ལ། མེ་ལོང་ཡེ་ཤེས་ནི་ཡེ་ཤེས་གཞན་གསུམ་གྱི་རྟེན་ཏེ། མེ་ལོང་ཡེ་ཤེས་མི་གཡོ་བ། ། ཡེ་ཤེས་གསུམ་ནི་དེ་ལ་བསྟེན། ། མཉམ་པ་ཉིད་དང་སོ་སོར་རྟོགས། ། བྱ་བ་སྒྲུབ་པ་ཁོ་ནའོ། །ཞེས་སོ། །

མེ་ལོང་ཡེ་ཤེས་དེ་ཡང་མཚན་ཉིད་བརྒྱད་ལྡན་ཏེ། མེ་ལོང་ཡེ་ཤེས་ང་ཡི་མེད། ། ཡོངས་སུ་མ་ཆད་རྟག་ཏུ་ལྡན། ། ཤེས་བྱ་ཀུན་ལ་མ་རྨོངས་ལ། ། རྟག་ཏུ་དེ་ལ་མངོན་ཕྱོགས་མིན། ། ཡེ་ཤེས་ཀུན་གྱི་རྒྱུ་མཚན་ཕྱི ར། ། ཡེ་ཤེས་འབྱུང་གནས་ཆེན་པོ་འདྲ། ། ལོངས་སྤྱོད་རྫོགས་པའི་སངས་རྒྱས་ཉིད། ། ཡེ་ཤེས་གཟུགས་བརྙན་འབྱུང་བའི་ཕྱི ར། ། ཞེས་པ་སྟེ། ང་ཡི་བ་མེད་དེ་བདག་འཛིན་ལོག་པའི་ཕྱིར། ཡུལ་རྒྱར་ཆད་པ་མེད་པར་ཡོངས་སུ་འཇུག་སྟེ། ཆོས་ དབྱིངས་ལ་ཆོས་དབྱིངས་ལྟར་འཇུག་པའི་ཕྱི ར་དང༌། དབྱིངས་དང་གཉིས་སུ་མེད་པའི་ཕྱི ར། དུས་རྟག་ཏུ་ལྡན་པར་ བརྗོད་དེ། ནམ་ཡང་ཉམས་པ་མེད་པའི་ཕྱིར། ཤེས་བྱ་ཀུན་ལ་མ་རྨོངས་ཏེ། ཤེས་བྱའི་སྒྲིབ་པ་སྤངས་པའི་ཕྱི ར། ཡུལ་ ཤེས་བྱ་ལ་ནམ་ཡང་མངོན་པར་ཕྱོགས་པ་མིན་ཏེ། གཅིག་དང་ཐ་དད་ཀྱི་འདུ་ཤེས་མི་མངའ་བའི་ཕྱིར། འདི་ལས་ ཡེ་ཤེས་གཞན་གསུམ་འབྱུང་བའི་ཕྱིར་རིན་པོ་ཆེའི་འབྱུང་གནས་ལྟ་བུ་སྟེ། སངས་རྒྱས་སྐྱེ་བ་འབྱུང་བའི་མདོ་ལས། སངས་རྒྱས་བཅོམ་ལྡན་འདས་ནི་རྣམ་པ་ཐམས་ཅད་མཁྱེན་པའི་རྟེན་ག ྱི་ཡེ་ཤེས་དང་ལྡན་པའི་ཕྱིར་ཡེ་ཤེས་དེ་ནི་རིན་ པོ་ཆེའི་འབྱུང་གནས་ཆེན་པོ་ལྟ་བུའོ། །ཞེས་སོ། ། ཡེ་ཤེས་འདིའི་རང་བཞིན་ཆོས་ཀ ྱི་སྐུ་ཡིན་མོད་ཀྱང་འདི་ལས་ལོངས་སྐུ་སྣང་བའི་ཕྱི ར། ལོངས་སྤྱོད་རྫོགས་ པའི་སངས་རྒྱས་ཉིད། །ཅེས་རྟེན་ག ྱི་ཆ་ནས་བཤད་པའམ་ཡང་ན་རང་བཞིན་ཐ་མི་དད་པའི་ཆ་ནས་བཞག་གོ། མདོར་ན་ཡེ་ཤེས་གཞན་གསུམ་མམ་གཟུགས་སྐུ་གཉིས་གཟུགས་བརྙན་ལྟ་བུ་འབྱུང་བའི་རྒྱུ་ཡིན་པའི་ཕྱི ར། མེ་ལོང་ལྟ་བུའི་ཡེ་ཤེས་ཞེས་བྱའོ། ། མཉམ་ཉིད་ཡེ་ཤེས་ནི་ཡོན་ཏན་དྲུག་ལྡན་ཏེ། མཉམ་ཉིད་ཡེ་ཤེས་སེམས་ཅན་ལ། ། སྒོམ་པ་དག་པ་ལས་འདོད་དོ། ། མི་གནས་ཞི་བར་ཞུགས་པ་ནི། ། མཉམ་ཉིད་ཡེ་ཤེས་ཡིན་པར་འདོད། །

དུས་རྣམས་ཀུན་ཏུ་བྱམས་པ་དང༌། ། ཐུགས་རྗེ་ཆེན་པོ་དག་དང་ལྡན། ། སེམས་ཅན་རྣམས་ལ་མོས་པ་བཞིན། ། སངས་རྒྱས་སྐུ་ནི་ངེས་པར་སྟོན། །ཞེས་པ་སྟེ། ཞེས་པ་སྟེ། རྒྱུ་ནི། ཚོགས་སྦྱོར་དུ་བདག་གཞན་མཉམ་པའི་སེམས་བསྒོམས་ཤིང་དེ་འཕགས་ལམ་དུ་ཤིན་ཏུ་དག་པ་ ལས་ཐོབ་པའོ། །ཡུལ་ནི། སེམས་ཅན་ཐམས་ཅད་ལ་དམིགས་པའོ། །ངོ་བོ་ནི། གང་ལ་ཡང་མི་གནས་པའི་ཞི་བར་རྟག་ ཏུ་ཞུགས་པས་མི་མཉམ་པའི་ཆོས་མ་གཟིགས་པའོ། །གྲོགས། བྱམས་པ་དང་ཐུགས་རྗེ་ཆེན་པོ་རྟག་ཏུ་མངའ་བ་སྟེ། སངས་རྒྱས་བཅོམ་ལྡན་འདས་མཐོང་ན་སེམས་ཅན་ཐམས་ཅད་རྟག་ཏུ་དགའ་བར་བྱེད་པའི་ཕྱིར་ཡེ་ཤེས་ཟླ་བ་ཆེན་ པོ་ལྟ་བུ་ཞེས་སོ། །སེམས་ཅན་གྱི ་མོས་པ་བཞིན་གཟུགས་ཀྱི་སྐུ་སྣང་བའི་རྟེན་བྱེད་པའོ། །སོར་རྟོག་ཡེ་ཤེས་ནི་མཚན་ ཉིད་བཞི་ལྡན་ཏེ། སོ་སོར་རྟོགས་པའི་ཡེ་ཤེས་ནི། ། ཤེས་བྱ་ཀུན་ལ་རྟག་མི་ཐོགས། ། ཏིང་ངེ་འཛིན་དང་གཟུངས་རྣམས་ཀྱི ། ། གཏེར་དང་འདྲ་བ་ཁོ་ན་ཡིན། ། འཁོར་ག ྱི ་དཀ ྱི ལ་འཁོར་རྣམས་སུ་ནི། ། འབྱོར་བ་ཐམས་ཅད་སྟོན་མཛད་པ། ། ཐེ་ཚོམ་ཐམས་ཅད་གཅོད་པ་ཡི། ། ཆོས་ཆེན་ཆར་ནི་རབ་ཏུ་འབེབས། ། ཞེས་པ་སྟེ། ཐམས་ཅད་མཁྱེན་པ་དང༌། གཟུངས་ཏིང་ཐམས་ཅད་ཀྱི་གཏེར་དང༌། བྱང་འཕགས་ལ་ལོངས་སྐུ་སྟོན་པ་ དང༌། ཆོས་སྟོན་པ་རྒྱུན་མི་འཆད་པའོ། ། སྤྲུལ་པའི་སྐུ་སྟོན་པ་ནི་བྱ་བ་སྒྲུབ་པའི་ཡེ་ཤེས་ཏེ། ཁམས་རྣམས་ཀུན་ཏུ་སྣ་ཚོགས་ཤིང༌། ། དཔག་མེད་བསམ་ཡས་སྤྲུལ་པ་ཡིས། ། སེམས་ཅན་ཀུན་གྱི ་དོན་སྒྲུབ་པའོ། །ཞེས་སོ། །


ིའི་ཕྱིར་ཡེ་ཤེས་བཞིར་བཞག་པ་ཡང༌། འཛིན་པའི་ཕྱིར་དང་སེམས་མཉམ་ཕྱི ར། ། ཡང་དག་ཆོས་རབ་སྟོན་ཕ ྱི ར་དང༌། ། བྱ་བ་སྒྲུབ་པ་ཉིད་ཀྱི ་ཕ ྱི ར། ། ཡེ་ཤེས་བཞི་པོ་ཡང་དག་འབྱུང༌། །ཞེས་སོ། ། དེ་ལྟར་མདོ་དང་རྒྱན་ལས་ཡེ་ཤེས་བཞི་ཉིད་སྐུ་གསུམ་དུ་བསྟན་ལ། འགྲེལ་བྱེད་རྣམས་ཀ ྱི ས་ཡེ་ཤེས་རྟེན་དང་སྐུ་ བརྟེན་པར་བཀྲལ་མོད་ཅི་ལྟར་ཡང་མི་འགལ་ལོ། །  དེ་ལ་ཕྲི ན་ལས་ཀ ྱི ་རྣམ་པར་བཞག་པ་ལ།  ཡུམ་རྒྱན་ལྟར་ན་ཕ ྲི ན་ལས་ཀ ྱི ་ངོ་བོ་ནི། འཁོར་བ་ཇི་སྲི ད་པར་ གདུལ་བྱ་འདུལ་བའི་ཕྲིན་ལས་ཉེར་བདུན་པོ་མེད་དུ་རྒྱུན་མི་འཆད་པ་སྟེ། དེ་བཞིན་འཁོར་བ་ཇི་སྲིད་འདིའི། ། ལས་ནི་རྒྱུན་མི་འཆད་པར་འདོད། ། འགྲོ་རྣམས་ཞི་བའི་ལས་དང་ནི། ། བསྡུ་རྣམ་བཞི་ལ་དགོད་པ་དང༌། ། ཀུན་ནས་ཉོན་མོངས་བཅས་པ་ཡི། ། རྣམ་པར་བྱང་བ་རྟོགས་པ་དང༌། ། སེམས་ཅན་རྣམས་དོན་ཇི་བཞིན་གྱི །། དོན་དང་ཕ་རོལ་ཕ ྱི ན་དྲུག་དང༌། ། སངས་རྒྱས་ལམ་དང་རང་བཞིན་གྱི ས། ། སྟོང་པ་ཉིད་དང་གཉིས་ཟད་དང༌། ། བརྡ་དང་དམིགས་པ་མེད་པ་དང༌། ། ལུས་ཅན་རྣམས་ནི་ཡོངས་ས ྨི ན་དང༌། ། བྱང་ཆུབ་སེམས་དཔའི་ལམ་དང་ནི། ། མངོན་པར་ཞེན་པ་ཟློག་པ་དང༌། ། བྱང་ཆུབ་འཐོབ་དང་སངས་རྒྱས་ཞིང༌། །

རྣམ་པར་དག་དང་ངེས་པ་དང༌། ། སེམས་ཅན་དོན་ནི་ཚད་མེད་དང༌། ། སངས་རྒྱས་བསྟེན་སོགས་ཡོན་ཏན་དང༌། ། བྱང་ཆུབ་ཡན་ལག་ལས་རྣམས་ནི། ། ཆུད་མི་ཟ་དང་བདེན་མཐོང་དང༌། ། ཕ ྱིན་ཅི་ལོག་ནི་སྤངས་པ་དང༌། ། དེ་གཞི་མེད་པའི་ཚུལ་དང་ནི། ། རྣམ་པར་བྱང་དང་ཚོགས་དང་ནི། ། འདུས་བྱས་འདུས་མ་བྱས་པ་ལ། ། ཐ་དད་ཡོངས་སུ་མི་ཤེས་ན། ། མྱ་ངན་འདས་ལ་འགོད་པ་སྟེ། ། ཆོས་ཀ ྱི་སྐུ་ཡི་ཕྲིན་ལས་ནི། ། རྣམ་པ་ཉི་ཤུ་བདུན་དུ་བཞེད། ། ཅེས་པ་སྟེ། མི་ཁོམ་པ་ཞི་བར་བྱས་ནས་དལ་འབྱོར་ལ་དགོད་པ་ནས་མི་གནས་པའི་མྱ་ངན་ལས་འདས་པ་ཉིད་ལ་ དགོད་པའི་བར་ཏེ་གྲངས་སུ་ཆད་པར་བརྗོད་པའོ། ། གྲངས་སུ་མ་ཆད་པ་ནི་མཐའ་ཡས་ཏེ་བདུད་ཀྱི ་ལས་ཀྱང་སངས་རྒྱས་ཀ ྱི ་ཕ ྲིན་ལས་སུ་འགྱུར་བའི་ཕྱིར་ཏེ། བློ་ གྲོས་རྒྱ་མཚོའི་མདོ་ལས། ལྷག་པའི་བསམ་པ་ལ་ཡང་དག་པར་ཞུགས་པའི་བྱང་ཆུབ་སེམས་དཔའ་རྣམས་ལ་ཇི་ལྟར་ བདུད་ཀ ྱི ་ལས་བྱེད་པ་དེ་ལྟ་དེ་ལྟར་བྱང་ཆུབ་སེམས་དཔའ་རྣམས་ཆེས་སྟོབས་དང་ལྡན་པའི་བརྩོན་འགྲུས་རྩོམ་མོ། །བཙུན་པ་ཤ་ར་དྭ་ཏིའི་བུ་ཁྱོད་ཀྱི ས་རྣམ་གྲངས་འདིས་ཀྱང་གང་གིས་བྱང་ཆུབ་སེམས་དཔའ་རྣམས་ལ་བདུད་ཀྱི ་ལས་ བྱེད་པ་དེ་ཉིད་སངས་རྒྱས་ཀྱི ་ཕ ྲི ན་ལས་སུ་བརྗོད་ཀ ྱི ་བདུད་ཀ ྱི་ལས་ནི་མིན་པ་དེ་ལྟར་རིག་པར་བྱའོ། །ཞེས་གསུངས་ ཤིང༌། སངས་རྒྱས་ཀྱི ་ཕ ྲིན་ལས་སུ་མི་འགྱུར་བའི་ཆོས་འགའ་ཡང་མེད་པར་གསུངས་པའི་ཕྱི ར་རོ། །  རྒྱུད་བླ་ལྟར་ན། ལྷུན་གྲུབ་དང༌། རྒྱུན་མི་འཆད་གཉིས་ལྡན་གྱི ་གཞན་དོན་ཚད་མེད་པ་སྟེ། གདུལ་བྱའི་ཁམས་དང་གདུལ་བའི་ཐབས་དང་ནི། ། གདུལ་བྱའི་ཁམས་ཀྱི་གདུལ་བའི་བྱ་བ་དང༌། །

ེ་ཡི་ཡུལ་དང་དུས་སུ་གཤེགས་པ་ལ། ། ཁྱབ་བདག་རྟག་ཏུ་ལྷུན་ག ྱི ས་གྲུབ་པར་འཇུག །ཅེས་སོ། ། དེ་བཞིན་དུ་ཁྱབ་པ་དང་རྟག་པ་གཉིས་ལྡན་ནམ། ཟབ་པ་དང་རྒྱ་ཆེ་བ་གཉིས་ལྡན་དུ་ཡང་རུང་སྟེ། འཇུག་པར། ཟབ་མོ་ སྟོང་པ་ཉིད་ཡིན་ཏེ། །ཡོན་ཏན་གཞན་རྣམས་རྒྱ་ཆེ་བའོ། །ཞེས་པའི་ཞར་ལས་འབྱུང་ངོ༌། ། བོད་གཞན་དག་བྱ་བ་ཡུལ་ལ་ཡོད་པའི་ཕྲི ན་ལས་དང༌། བྱེད་པ་པོ་ལ་ཡོད་པའི་ཕྲིན་ལས་ཞེས་འདོན་ཡང་ཕ ྲི ན་ ལས་དེ་གདུལ་བྱ་ལ་ལྡན་པ་མ་ཡིན་ཏེ། དཔེར་ན། ཉི་མའི་འོད་ཟེར་ནི་ཉི་མ་ཉིད་ལ་ལྡན་གྱི་ཉི་མ་ལ་ལྡན་པ་དང་པདྨ་ལ་ ལྡན་པ་གཉིས་སུ་འཇོག་མི་རིགས་པ་བཞིན་ནོ། ། ཕ ྲིན་ལས་ཇི་ལྟར་མཛད་པའི་ཚུལ་ནི། འབད་པ་དང་རྩོལ་བ་མེད་པར་ལྷུན་གྱིས་གྲུབ་ཅིང་རྒྱུན་མི་འཆད་པར་ འཇུག་པ་སྟེ། ཡེ་ཤེས་སྣང་བ་རྒྱན་གྱི ་མདོ་ལས་གསུངས་པའི་དོན་བསྡུས་ནས་དཔེ་དགུས་རྒྱུད་བླར་བསྟན་པ་སྟེ། དེ་ཡང་སངས་རྒྱས་ཀྱི ་ཕ ྲི ན་ལས་ཆོས་ཅན། འབད་རྩོལ་མེད་པར་ལྷུན་གྲུབ་ཏུ་འཇུག་པར་དམ་བཅའ། ཐུགས་ རྟོག་པ་མེད་པའི་དབྱིངས་དང་ཡེ་ཤེས་མངའ་བའི་ཕྱིར། ཞེས་པ་ནི་གཏན་ཚིགས་ཏེ། དཔེ་ནི། བརྒྱ་བྱིན་ག ྱི ་གཟུགས་ སོགས་དགུ་བཞིན་ནོ། །ཞེས་སྦྱོར་བ་དགོད་པར་བྱ་སྟེ། འབད་རྩོལ་བྲལ་བ་དམ་བཅའ་སྟེ། ། རྟོག་མེད་ཐུགས་ནི་གཏན་ཚིགས་སོ། ། རང་བཞིན་དོན་ནི་སྒྲུབ་དོན་དུ། ། དཔེ་ནི་བརྒྱ་བྱིན་གཟུགས་སོགས་བཞིན། །ཞེས་སོ། ། དེ་ལ་དཔེ་དང་པོ་སྐུ་རྟོག་མེད་དུ་འགྲོ་དོན་མཛད་པ་ནི། བརྒྱ་བྱིན་ག ྱི ་གཟུགས་ཀ ྱི་དཔེས་བསྟན་ཏེ། ལྷ་ཡུལ་གྱི ་ས་ གཞི་བཻཌཱུརྱ་དག་པར་གྱུར་པ་ལ་ལྷའི་དབང་པོ་བརྒྱ་བྱིན་རྣམ་པར་རྒྱལ་བའི་ཁང་བཟང་ན་བདེ་བར་སྤྱོད་པའི་གཟུགས་ བརྙན་ས་གཞི་དེ་ལ་སྒྲིབ་མེད་དུ་མཐོང་བའི་མི་རྣམས་བརྒྱ་བྱིན་དེ་འཐོབ་པའི་ཆེད་དུ་དགེ་བ་བྱེད་ཅིང་སྨོན་ལམ་ བཏབ་པས་བརྒྱ་བྱིན་དུ་སྐྱེ་ལ། གཟུགས་བརྙན་དེ་ལ་རྟོག་པ་དང་གཡོ་བ་མེད་པ་ལྟར། དེ་བཞིན་གཤེགས་པ་ཆོས་ཀ ྱི་ དབྱིངས་ན་ཟག་མེད་ཀྱི་བདེ་བ་ལ་སྤྱོད་པའི་གཟུགས་བརྙན་གདུལ་བྱའི་རྒྱུད་དག་པའི་བཻཌཱུར་གྱི་ས་གཞི་ལ་སྣང་བ་ན་ དེ་འཐོབ་པའི་ཆེད་དུ་ཚོགས་བསགས་ཤིང་སྨོན་ལམ་བཏབ་པས་སངས་རྒྱས་འཐོབ་པར་འགྱུར་བ་ནི་སྐུ་འབད་རྟོག་ མེད་པར་སྣང་བས་དོན་མཛད་པ་བརྒྱ་བྱིན་ག ྱི་དཔེ་དང་པོ་སྟེ། ཇི་ལྟར་བཻཌཱུར་དག་པ་ཡི། ། རང་བཞིན་ས་སྟེང་འདི་གྱུར་ཏེ། །

དག་ཕྱིར་ལྷ་ཡི་དབང་པོ་དེ། ། ལྷ་ཡི་བུ་མོའི་ཚོགས་དང་བཅས། ། རྣམ་པར་རྒྱལ་བའི་ཁང་བཟང་དང༌། ། ལྷ་གནས་དེ་ལས་གཞན་དག་དང༌། ། དེ་ཡི་གཞལ་ཡས་སྣ་ཚོགས་དང༌། ། ལྷ་ རྫས་རྣམ་མང་དེ་མཐོང་ངོ༌། ། དེ་ནས་སྐྱེས་པ་བུད་མེད་ཚོགས། ། ས་ཡི་སྟེང་ན་གནས་པ་རྣམས། ། སྣང་བ་དེ་ནི་མཐོང་གྱུར་ནས། ། ངེད་ ཀྱང་རིང་པོར་མི་ཐོགས་པར། ། ལྷ་དབང་འདི་འདྲར་གྱུར་ཅིག་ཅེས། ། དེ་འདྲའི་སྨོན་ལམ་འདེབས་བྱེད་ཅིང༌། ། དེ་འཐོབ་དོན་དུ་དགེ་བ་ནི། ། ཡང་དག་ བླངས་ཏེ་གནས་པར་གྱུར། ། དེ་དག་དགེ་བའི་ལས་དེས་ནི། ། འདི་སྣང་ཙམ་ཞེས་དེ་ལྟ་བུར། ། ཤེས་པ་མེད་ ཀྱང་ས་སྟེང་ནས། ། འཕོས་ཏེ་ལྷ་རུ་སྐྱེ་བར་འགྱུར། ། སྣང་བ་དེ་ནི་ཤིན་ཏུ་ཡང༌། ། རྟོག་པ་མེད་ཅིང་གཡོ་བ་མེད། ། དེ་ལྟ་མོད་ཀྱི ་ས་སྟེང་ན། ། དོན་ཆེན་པོས་ནི་ཉེ་བར་གནས། ། དེ་བཞིན་དད་སོགས་དྲི་མེད་ཅན། ། དད་སོགས་ཡོན་ཏན་གོམས་པ་ཡི། །

རང་སེམས་ལ་སྣང་རྫོགས་སངས་རྒྱས། ། མཚན་དང་དཔེ་བྱད་དང་ལྡན་པ། ། འཆག་པ་དང་ནི་བཞེངས་པ་དང༌། ། བཞུགས་པ་དང་ནི་གཟིམས་པ་དང༌། ། སྤྱོད་ལམ་སྣ་ཚོགས་མཛད་པ་ཅན། ། ཞི་བའི་ཆོས་ནིགསུང་བ་དང༌། ། མི་གསུང་མཉམ་པར་བཞག་གྱུར་པ། ། ཆོ་འཕྲུལ་རྣམ་པ་སྣ་ཚོགས་དག ། མཛད་པ་གཟི་མདངས་ཆེན་པོ་ཅན། ། སེམས་ཅན་རྣམས་ཀྱི ས་མཐོང་བར་འགྱུར། ། དེ་མཐོང་ནས་ ཀྱང་འདོད་ལྡན་པས། ། སངས་རྒྱས་ཉིད་ཕྱིར་རབ་སྦྱོར་ཏེ། ། དེ་རྒྱུ་ཡང་དག་ བླངས་ནས་ནི། ། འདོད་པའི་གོ་འཕང་འཐོབ་པར་བྱེད། ། སྣང་བ་དེ་ནི་ཤིན་ཏུ་ཡང༌། ། རྟོག་མེད་གཡོ་བ་མེད་པ་ཉིད། ། དེ་ལྟ་ན་ཡང་འཇིག་རྟེན་ན། ། དོན་ཆེན་པོས་ནི་ཉེ་བར་གནས། ། འདི་ནི་རང་སེམས་སྣང་བ་ཞེས། ། སོ་སོ་སྐྱེ་བོས་མི་ཤེས་མོད། ། དེ་ལྟ་ན་ཡང་གཟུགས་མཐོང་དེ། ། དེ་དག་ལ་ནི་དོན་ཡོད་འགྱུར། ། རིམ་གྱིས་དེ་མཐོང་ལ་བརྟེན་ནས། ། ཐེག་པ་འདི་ལ་གནས་པ་རྣམས། །

ནང་གི་དམ་པ་ཆོས་སྐུ་ནི། ། ཡེ་ཤེས་མིག་གིས་མཐོང་བར་འགྱུར། །ཞེས་སོ། ། སྔོན་དུ་བཤད་པ་ལྟར་འདིས་ནི་གཟུགས་སྐུ་ཆོས་སྐུའི་མཐུ་དང༌། སྔོན་ག ྱི ་སྨོན་ལམ་ག ྱི་དབང་དང༌། གདུལ་བྱའི་རྒྱུད་ དག་པ་སྟེ་གསུམ་ལས་སྣང་བ་རྟེན་འབྲེལ་ག ྱི་སྐུར་འཆད་པ་ཡིན་གྱི་གདུལ་བྱའི་མིག་ཤེས་སུ་སྟོན་པ་མ་ཡིན་ཏེ། བརྒྱ་ བྱིན་ག ྱི ་གཟུགས་བརྙན་མཐོང་བ་དེ་སོ་སོའི་མིག་ཤེས་ཁོ་ན་ཡིན་ན་བདག་རྐྱེན་བརྒྱ་བྱིན་མེད་ཀྱང་སྣང་དགོས་པ་ དང༌། ཡུལ་ག ྱི ་རྐྱེན་ས་གཞི་མ་དག་ན་ཡང་འཆར་དགོས་པར་ཐལ་བའི་ཕྱིར། དེས་ན་དེ་དག་ཚོགས་པའི་དབང་གིས་ མེད་བཞིན་དུ་ཡང་སྣང་བ་རྟེན་འབྲེལ་ག ྱི ་སྐུ་སྟེ་ཆོས་ཐམས་ཅད་ཀྱང་འདི་ལྟར་ཤེས་པར་བྱའོ། ། སེམས་ཀྱི་རང་བཞིན་གཟོད་ནས་དྲི་མས་སྟོང་ཞིང་ཡོན་ཏན་ག ྱི ས་འོད་གསལ་བ་ཡོད་མེད་དང༌། བདེན་བརྫུན་ ལ་སོགས་པ་སྒྲོ་སྐུར་ག ྱི ་དངོས་པོར་མི་གནས་པས་བློའི་ཡུལ་མིན་པ་ཀུན་ལ་རྒྱར་མ་ཆད་ཅིང་གང་གི་ཡང་ཕྱོགས་སུ་ མ་ལྷུང་བ་འདི་ལ་ཆོས་ཀ ྱི ་དབྱིངས་ཞེས་བྱ་སྟེ། འདས་པའི་དེ་བཞིན་ཉིད་གང་མ་བྱོན་དེ་བཞིན་ཉིད། ། ད་ལྟར་དེ་བཞིན་ཉིད་གང་དགྲ་བཅོམ་དེ་བཞིན་ཉིད། ། ཆོས་ཀུན་དེ་བཞིན་ཉིད་འདི་ཐམས་ཅད་བྱེ་བྲག་མེད། ། ཅེས་གསུང་པ་ལྟར། སངས་རྒྱས་དང་བྱང་ཆུབ་སེམས་དཔའ་དང་ཉན་ཐོས་དང་རང་རྒྱལ་དང་སེམས་ཅན་ཐམས་ཅད་ ཀ ྱི་ཡང་སེམས་ཀྱི ་དབྱིངས་ཐ་དད་པ་མེད་པ་ནམ་མཁའི་ཁམས་གཟུགས་ཐམས་ཅད་ལ་ཀུན་ཏུ་སོང་བ་ལྟ་བུ་འདིའི་ ཕ ྱི ར། ཆོས་དབྱིངས་ལས་གཞན་པའི་ཆོས་མ་གཟིགས་པར་ཡང་གསུངས་ལ། སངས་རྒྱས་ཐམས་ཅད་གང་དུ་མངོན་ པར་རྫོགས་པར་འཚང་རྒྱ་བའི་གནས་དང༌། གང་རྟོགས་པས་འཚང་རྒྱ་བའི་ཐབས་དང༌། གང་གི་ངོ་བོར་འཚང་རྒྱ་བའི་ རང་བཞིན་ཐམས་ཅད་ཀྱང་འདི་ཁོ་ན་ཡིན་ལ། འདི་ཉིད་ལས་མི་གཡོ་བ་ནི་སངས་རྒྱས་ཀྱི ་གནས་པ་སྟེ་རྟག་ཏུ་འདི་ ཉིད་ཀྱིས་གནས་ཤིང་འདི་ནི་གནས་མི་གནས་མི་དམིགས་པའི་ཕྱིར་ན། མི་གནས་པའི་གནས་པར་བརྗོད་ཅིང་སེམས་ ཅན་དང་འབྲེལ་བ་མེད་ཀྱང་སེམས་ཅན་གྱི ་ཁམས་རྒྱུད་ཀྱང་འདི་ལས་གཞན་མ་ཡིན་པའི་ཕྱི ར། སངས་རྒྱས་ཐམས་ ཅད་རྟག་ཏུ་སེམས་ཅན་གྱི་ཁམས་རྒྱུད་ལ་བཞུགས་པར་ཡང་གསུངས་ཤིང༌། རང་རྒྱུད་ཀྱི་ཁམས་འདིའི་མཐུ་ལས་ དགེ་བའི་བློ་སྐྱེ་དགེ་བའི་བཤེས་གཉེན་དང་གཟུགས་ཀྱི ་སྐུ་མཐོང་ཞིང་དེས་རྒྱུད་སྦྱངས་པས་རང་རྒྱུད་ཀ ྱི ་ཆོས་སྐུ་ཇི་ ལྟ་བ་མཐོང་ནུས་པའི་ཕྱི ར་ན། གལ་ཏེ་སངས་རྒྱས་ཁམས་མེད་ན། ། སྡུག་ལ་སྐྱོ་བར་མི་འགྱུར་ཞིང༌། །

མྱ་ངན་འདས་ལ་འདོད་པ་དང༌། ། དོན་གཉེར་སྨོན་པའང་མེད་པར་འགྱུར། ། ཞེས་ཁམས་ཀྱི ་མཐུ་དང༌། འདི་ནི་རང་སེམས་སྣང་བ་ཞེས། ། སོ་སོའི་སྐྱེ་བོས་མི་ཤེས་མོད། ། ཅེས་རང་རྒྱུད་ཀྱི ་དབྱིངས་དང་དགེ་བའི་མཐུ་ཚོགས་པའི་གཟུགས་བརྙན་ཡིན་པ་དང༌། ནང་གི་དམ་པ་ཆོས་སྐུ་ནི། ། ཡེ་ཤེས་མིག་གིས་མཐོང་བར་འགྱུར། ། ཞེས་འདི་ལ་བརྟེན་ནས་རང་རྒྱུད་ཀ ྱི ་ཆོས་སྐུ་ཉིད་ཇི་ལྟ་བ་མཐོང་འགྱུར་དུ་གསུངས་པ་ཡིན་ནོ། །དེས་ན་གཟུགས་ཀྱི་ སྐུ་ཙམ་གྱི ས་སངས་རྒྱས་ཡོངས་སུ་རྫོགས་པར་ཡང་མི་ལྟ་ལ། ཆོས་ཀ ྱི་སྐུ་ལས་གཞན་དུའང་མི་ལྟ་ཞིང༌། དེ་བཞིན་ དུ་མཐོང་བ་པོའི་སེམས་ཁོ་ནར་ཡང་མི་ལྟ་ལ། སེམས་ལས་གཞན་དུ་ཡང་མི་ལྟ་སྟེ། འདིའི་ཕྱི ར་ཡང་ཆོས་ཐམས་ཅད་ རྟེན་འབྲེལ་ཙམ་དུ་གསུངས་པ་ཡིན་ལ། ཆོས་སྐུ་སྟོང་ཉིད་ཀྱི ་ཕ ྱི ར་གཟུགས་སྐུ་རྟེན་འབྲེལ་དུ་འཆར་རུང་ཞིང་གཟུགས་ སྐུ་རྟེན་འབྲེལ་ཉིད་ལས་གཞན་པའི་ཆོས་སྐུ་ཡང་དམིགས་སུ་མེད་དེ། དེའི་ཕྱི ར། གང་ཕ ྱི ར་རྟེན་འབྱུང་མ་ཡིན་པའི། ། ཆོས་འགའ་ཡོད་པ་མ་ཡིན་ནོ། ། དེ་ཕྱི ར་སྟོང་ཉིད་མ་ཡིན་པའི། ། ཆོས་འགའ་ཡོད་པ་མ་ཡིན་ནོ། ། ཞེས་པ་འདི་ཉིད་འབྲས་བུ་དབུ་མ་སྐུ་གཉིས་ཟུང་འཇུག་གི་སྐབས་སུ་ཡང་ཤེས་པར་བྱའོ། །དེས་ན་རང་སྟོང་བར་ འདོད་པ་ཁ་ཅིག་སངས་རྒྱས་ཅང་མེད་དུ་འདོད་པ་དང༌། གཞན་སྟོང་བར་འདོད་པ་ཁ་ཅིག་སངས་རྒྱས་རྟག་རྫས་སུ་ ཁས་ལེན་པ་ནི་སངས་རྒྱས་ཀྱི་བསྟན་པ་རྣམ་པར་གཞིག་པ་ཡིན་ཏེ། རྫོགས་པའི་སངས་རྒྱས་ལ་ཡང་རྟག་ཆད་གང་ རུང་དུ་སྨྲ་བ་དེས་རྟག་ཆད་ཀྱི་མཐར་མི་སྨྲ་བའི་ཆོས་གཞན་ཅི་ཞིག་ཡོད་ལ། གང་རྟག་ཆད་ཀ ྱི་མཐར་སྨྲ་བ་ནི་ངའི་རྗེས་ འབྲང་མ་ཡིན། ང་ཡང་དེའི་སྟོན་པ་མ་ཡིན་ནོ། །ཞེས་ཡང་ཡང་གསུངས་པའི་ཕྱི ར་རོ། ། དེ་བཞིན་གཤེགས་པ་རྟག་པའི་སྐུ། །

རྟག་པའི་མཚན་རྣམས་ཕུན་སུམ་ཚོགས། ། ཞེས་སོགས་བཤད་པའང་མུ་སྟེགས་པས་དབང་ཕྱུག་རྟག་པ་རང་བྱུང་གི་ཚད་མར་འདོད་པ་ལྟར་གསུངས་པ་མ་ཡིན་ ཏེ། སོར་ཕྲེང་ལ་ཕན་པའི་མདོར། མི་དགེ་བ་ཅན་རྣམས་དགེ་བ་ལ་འགོད་པའི་ཕྱིར་ངའི་ལུས་ཡང་ཡང་བཏང་བས་ན་ ངའི་ལུས་མ་སྐྱེས་པའི་སྐུར་གྱུར་ཏོ། །ཞེས་སོགས། མི་བདེན་པར་སྨྲ་བ་རྣམས་བདེན་པ་ལ་བཀོད་པས་བདེན་པ་རྟག་ པའི་སྐུ་ཐོབ་པ་དང༌། ཆོས་སྲུང་ཕ ྱི ར་ལུས་བཏང་བས་འདུས་མ་བྱས་ཀ ྱི ་སྐུ་ཐོབ་པ་སོགས་ནས། བདེ་སྙིང་རྟག་པའི་ དབྱིངས་མ་བཅབས་པར་བསྟན་པས་རྟག་པའི་སྐུ་ཐོབ་པ་སོགས་དགེ་བའི་རྣམ་འབྲས་ཁོ་ནར་གསུངངས་པའི་ཕྱི ར། ཡང་ལོངས་སྐུ་སངས་རྒྱས་དངོས་ཏེ། སྒྱུ་མ་མཁན་ལྟ་བུ་དང་སྤྲུལ་སྐུ་ནི་སྒྱུ་མའི་སྐྱེས་བུ་ལྟར་དེའི་སྤྲུལ་པར་ འདོད་པ་ཡང་མི་ལེགས་ཏེ། ཆུ་དང་ནམ་མཁར་ཟླ་གཟུགས་བཞིན། ། དེ་མཐོང་བ་ཡང་རྣམ་པ་གཉིས། ། ཞེས་ལོངས་སྐུ་ནམ་མཁའི་ཟླ་གཟུགས་དང༌། སྤྲུལ་སྐུ་ཆུ་ནང་གི་ཟླ་གཟུགས་ལྟར་བཤད་མོད་ཀྱང༌། བྱེ་མདོའི་ལུགས་ ཀ ྱིས་ཆུ་ནང་གི་ཟླ་གཟུགས་ནི་ཟླ་གཟུགས་ལྟར་སྣང་ཡང་ཟླ་གཟུགས་མ་ཡིན་པར་འདོད་པ་དང་མི་མཚུངས་ཏེ། ཆུ་ ནང་གི་ཟླ་གཟུགས་དང་ནམ་མཁའི་ཟླ་གཟུགས་ནི་དེ་ཉིད་དང་གཞན་གང་ཡང་མ་ཡིན་ཏེ། གལ་ཏེ་ཟླ་གཟུགས་དངོས་ སམ་གཅིག་ཡིན་ན་ཡང་ཆུ་ནང་ན་ཟླ་བ་ཡོད་པར་འགྱུར་ཞིང་ཟླ་གཟུགས་དངོས་མ་ཡིན་པའམ་ཐ་དད་ཡིན་ན་ཡང་ ནམ་མཁའི་ཟླ་བ་སྒྲ་གཅན་ལས་གྲོལ་མ་གྲོལ་སོགས་ཟླ་གཟུགས་ཀ ྱིས་མཚོན་མི་ནུས་དགོས་པའི་ཕྱི ར། དེས་ན་དེ་གཉིས་གཅིག་སྟེ། དེ་ཉིད་དང་གཞན་ཏེ་ཐ་དད་པ་གང་ཡང་མ་ཡིན་ཞིང་ཟླ་གཟུགས་སུ་བདེན་མི་ བདེན་གང་དུ་ཡང་བརྗོད་པར་མི་ནུས་ཏེ། འདི་ཇི་ལྟར་སྣང་བའི་རྒྱུ་མཚན་ནི་སོ་སོ་སྐྱེ་བོས་མི་ཤེས་སོ། ། དེ་ལྟ་མོད་ཀ ྱི ་འདོད་པ་དེ་ལྟ་ན་སངས་རྒྱས་ལ་ངན་སེམས་ཀྱིས་ཁྲག་ཕྱུང་བའི་མཚམས་མེད་ཀྱི་ལས་མི་སྲི ད་ པར་འགྱུར་ཏེ། ལོངས་སྐུ་ལ་དེ་སུས་ཀྱང་མི་ནུས་ཤིང་སྤྲུལ་སྐུ་ནི་སྒྱུ་མའི་སྐྱེས་བུ་ཡིན་པས་སྒྱུ་མའི་སྐྱེས་བུ་བསད་ སོགས་ལ་སེམས་མེད་ཕྱི ར་ན་ས ྡིག་པ་མེད་པའི་ཕྱིར། སྤྲུལ་པའི་སྐུ་ཞེས་པའང་སྤྲུལ་པ་ཡིན་གྱི་སངས་རྒྱས་མ་ཡིན་ པར་སྟོན་པ་ནི་མ་ཡིན་ཏེ། སྤྲུལ་པ་དང་མཚུངས་པའི་སྐུ་དང་སྒྱུ་མ་དང་མཚུངས་པའི་སྐུ་ཞེས་བཤད་པར་གོ་བར་བྱའོ། ། གཞན་ཡང་བསྟན་པའི་བདག་པོ་མཆོག་གི་སྤྲུལ་སྐུ་རྣམས་སངས་རྒྱས་ཀྱི་སྐུར་མི་འདོད་པ་རྣམས་ཀ ྱི ས། མུ་ སྟེགས་པ་རྣམས་ཀ ྱིས་དགེ་སྦྱོང་གཽ་ཏ་མ་ནི་སྒྱུ་མ་སྟེ་བདེན་པའི་དངོས་པོ་མེད་དོ། །ཞེས་དང༌། འཇིག་རྟེན་ན་ཐམས་ ཅད་མཁྱེན་པ་མི་སྲིད་ཅིང་དགེ་སྦྱོང་གཽ་ཏ་མ་ནི་སངས་རྒྱས་དང་ཐམས་ཅད་མཁྱེན་པ་མ་ཡིན་ནོ། །ཞེས་སྨྲ་བ་འདིའི་ ལན་ལྡོན་པར་མི་ནུས་ཀྱི་སྟེང་དུ་ལེགས་སོ། །ལེགས་སོ། །དེ་དེ་བཞིན་ནོ། །ཞེས་སྨྲས་པར་འགྱུར་ལ། འདི་སྐད་བདག་

གིས་ཐོས་པ་དུས་གཅིག་ན་བཅོམ་ལྡན་འདས་རྒྱལ་པོའི་ཁབ་ན་བཞུགས་ཏེ། ཞེས་སོགས་སྡུད་པ་པོས་བརྗོད་པ་ འདི་ཐམས་ཅད་བརྫུན་དུ་ཁས་ལེན་དགོས་ཏེ། རྒྱལ་པོའི་ཁབ་ན་བཞུགས་པ་དེ་བཅོམ་ལྡན་འདས་མ་ཡིན་པའི་ཕྱི ར། མཛད་པ་བཅུ་གཉིས་ཀྱང་སངས་རྒྱས་ཀ ྱི་མཛད་པ་མ་ཡིན་པར་འགྱུར་ཞིང༌། བསྟན་པ་འདི་ཡང་སངས་རྒྱས་ཀྱི ་བསྟན་ པ་མ་ཡིན་པར་ཁས་ལེན་དགོས་སོ། ། དེས་ན་ཐར་རྒྱན་ལས། གཟུགས་སྐུ་གཉིས་ནི་ཆོས་ཀ ྱི་སྐུའི་བྱིན་རླབས་དང༌། གདུལ་བྱའི་སྣང་བ་དང༌། སྔོན་ག ྱི་ སྨོན་ལམ་སྟེ་དེ་གསུམ་འཛོམ་པ་ལས་བྱུང་བར་ཤེས་པར་བྱ་སྟེ། ཆོས་དབྱིངས་ཀ ྱི་བྱིན་རླབས་འབའ་ཞིག་ལས་བྱུང་ བ་ཡིན་ན་ནི་ཆོས་དབྱིངས་ཀ ྱིས་སེམས་ཅན་ཐམས་ཅད་ལ་ཁྱབ་པས་ཀུན་འབད་མེད་དུ་གྲོལ་བར་རིགས་ལ། ཡང་ན་ སེམས་ཅན་ཐམས་ཅད་སངས་རྒྱས་དང་ཞལ་མཇལ་བར་རིགས་སོ། །གདུལ་བྱའི་སྣང་བ་འབའ་ཞིག་ཡིན་ན་ནི་མེད་ པ་སྣང་བ་དེ་ལོག་ཤེས་ཡིན་ལ། ལོག་ཤེས་ལ་བརྟེན་ནས་འཚང་རྒྱ་ན་སེམས་ཅན་ཐམས་ཅད་ཀྱི ས་ཐོག་མེད་ནས་ ལོག་ཤེས་ལ་སྤྱད་པས་ད་ཙམ་ན་ཀུན་སངས་རྒྱས་པར་རིགས་སོ། །སྨོན་ལམ་འབའ་ཞིག་ལས་བྱུང་བ་ཡིན་ན་རྫོགས་ པའི་སངས་རྒྱས་སྨོན་ལམ་ལ་མངའ་མ་བརྙེས་ན་སངས་རྒྱས་སུ་མི་འགྱུར་ལ་བརྙེས་ན་སེམས་ཅན་ཐམས་ཅད་ཀྱི་ དོན་དུ་བཏབ་པའི་ཕྱི ར། སྨོན་ལམ་ག ྱི ་སྒོ་ནས་ཀུན་འབད་མེད་དུ་གྲོལ་བར་ཡང་རིགས་པ་ལ་དེ་ལྟར་རེ་རེ་ཞིང་མི་ འདུག་པས་ན་དེ་གསུམ་འཛོམ་པའི་མཐུ་ལས་བྱུང་བ་ཡིན་ནོ་ཞེས་བཞེད་དོ། ། དེས་ན་སངས་རྒྱས་བེམ་ཤེས་གཉིས་ཚོགས་ཀྱི ་སྐྱེས་བུ་དང་འདུས་བྱས་ཡིན་པར་ཞེན་པ་ཐེག་དམན་པའི་བློ་ སེལ་བའི་ཕྱིར་སངས་རྒྱས་གཟུགས་སུ་མི་གནས་པར་ཡང་སྟོན་ལ། སྤ ྱིར་གཟུགས་སྐུའི་སྣང་བ་འདི་གཟུགས་ཕུང་ གིས་བསྡུས་པ་མ་ཡིན་ཏེ་གཟུགས་ཕུང་གནས་གྱུར་ཟིན་པའི་ཕྱི ར་དང༌། འདོད་པ་དག་གིས་མ་གོས་པ་ཞེས་སོགས་ ཀ ྱིས་ཁམས་གསུམ་ལས་འདས་པར་གསུངས་པའི་ཕྱི ར་དང༌། ས ྲིད་ཞིས་མ་བསྡུས་ཕྱིར། ཞེས་སྲིད་ཞི་གང་གིས་ཀྱང་ མ་བསྡུས་པར་གསུངས་པའི་ཕྱི ར་རོ། ། དེས་ན་གཟུགས་ལས་འདས་ཀྱང་གཟུགས་ཐམས་ཅད་པར་སྟོན་པ། སྒྲས་མ་བསྡུས་ཀྱང་ཡན་ལག་ཐམས་ཅད་ པའི་གསུང་དབྱངས་མངའ་བ། ཁམས་གསུམ་ལས་འདས་ཀྱང་ཁམས་གསུམ་ལས་མི་གཡོ་བ། སེམས་ཅན་གྱི ་ཡུལ་ མིན་ཡང་སེམས་ཅན་རེ་རེ་ལ་ཡང་གང་འདུལ་གྱི ་སྐུ་མཐའ་ཡས་པར་སྣང་བ། མཐའ་དབུས་རྣམ་པར་གྲོལ་བ་ནམ་ མཁའི་ཁམས་ཀྱི ས་ཀྱང་དཔེར་མི་ནུས་པར་ཚད་ལས་གྲོལ་ཡང་སེམས་ཅན་ཐམས་ཅད་ཀྱི་ཕན་བདེའི་གཞི་གཅིག་ པོར་གྱུར་པ་འདི་ལ། རང་ཅག་རྣམས་ཀུན་ནས་དང་བ་དང༌། སྐྱབས་སུ་འཛིན་པ་དང༌། གོ་འཕང་འདོད་པར་བྱའི། རང་ ཅག་མཚོ་མ་དྲོས་པ་ཙམ་གྱི ་ཟབས་ཀ ྱི་ཚད་ལ་རྨོངས་པ་རྣམས་ཀ ྱིས་རྒྱ་མཚོ་ཆེན་པོ་གངྒཱ་ཀླུང་གི་བྱེ་མ་སྙེད་ཀ ྱིས་མི་ བསྒྲུན་པའི་སངས་རྒྱས་ཀྱི་ཆུ་གཏེར་ཆེན་པོ་འདིའི་ཚད་བཟུང་བར་མི་བྱའོ། ། དཔེ་དང་པོ་འདི་ཡང༌། རང་བཞིན་ས་སྟེང་འདི་གྱུར་ཏེ། །ཞེས་འཛམ་གླིང་གི་ས་འདི་བཻཌཱུརྱ་གྱུར་པ་ལ་གཟུགས་ བརྙན་འཆར་བར་བཤད་པ་ལྟར་དངོས་སུ་ཡོད་ཅིང་ཕལ་ཆེར་གྱིས་དེ་ལྟར་འགྲེལ་ཡང་ས་གཞི་འདི་ལ་ཤར་ན་བརྒྱ་

བྱིན་ས་འོག་ཏུ་འོང་བར་མི་རིགས་པས་གཟུགས་བརྙན་དུ་སྐྱེ་བོས་ཀྱང་གོ་བར་འགྱུར་ལ་དེ་ལྟ་ན། འདི་སྣང་ཙམ་ཞེས་ དེ་ལྟ་བུར། །ཤེས་པ་མེད་ཀྱང༌། ཞེས་པ་དང་འགལ་ལོ། ། དེས་ན་ཐར་རྒྱན་ལས། དཔེར་ན་ལྷ་དབང་བརྒྱ་བྱིན་དེ་ལྷའི་བུ་མོའི་ཚོགས་དང་བཅས་ནས་རྣམ་པར་རྒྱལ་བའི་ ཁང་བཟང་ན་བཞུགས་པ་ལ་ཁང་བཟང་དེ་བཻཌཱུརྱའི་རང་བཞིན་དག་ཅིང་དང་བ་ཡིན་པས་བརྒྱ་བྱིན་ག ྱི ་གཟུགས་ བརྙན་ཁང་བཟང་གི་ཕྱི ་རོལ་དུ་སྣང་བ་འབྱུང་ངོ༌། །ཞེས་བཤད་དོ། །དེས་ན་འདི་ལ་ཤེལ་དྭངས་པའི་ནང་གི་གཟུགས་ བཞིན་མ་བསྒྲིབས་པར་མཐོང་བ་བྱང་འཕགས་ལ་ལོངས་སྐུར་སྣང་བའི་དཔེ་དང་མེ་ལོང་དྭངས་པ་ལ་གཟུགས་བརྙན་ བཞིན་དུ་དངོས་པོ་ཤིན་ཏུ་དྭངས་པ་ལ་ཡུལ་ཉེ་བའི་གཟུགས་བརྙན་སྣང་བ་ཆོས་ཉིད་ཡིན་པས་ལས་ཀྱི་སྒྲིབ་པའི་རྙོག་ པ་མེད་པའི་སེམས་ཅན་དག་པ་ལ་སྤྲུལ་སྐུར་སྣང་བའི་དཔེ་གཉིས་སུ་འགྱུར་ལ། ས་སྟེང་འདི་ཞེས་པ་ཡི་གེའམ་འགྱུར་ ག ྱི་སྐྱོན་ཞིག་སྟེ། ས་སྟེང་དེ་གྱུར་ཏེ། ཞེས་བརྗོད་ན་ལེགས་པར་སྣང་ངོ༌། ། བཻཌཱུརྱ་དག་པའི་གཞི་ལ་འཆར་བའི་རྣམ་བཅད་གཅིག་གིས་ས་ཕལ་པ་ལ་མི་སྣང་བ་ལྟར་སྐལ་མེད་ལ་གཟུགས་ སྐུ་མི་སྣང་བ་ཡང་སྟོན་ཏེ། རྒྱན་ལས། ཇི་ལྟར་ཆུ་ཡི་སྣོད་ཆག་ན། ། ཟླ་བའི་གཟུགས་བརྙན་མི་སྣང་ངོ༌། ། དེ་བཞིན་སེམས་ཅན་ངན་པ་ལ། ། སངས་རྒྱས་གཟུགས་ཀྱང་མི་སྣང་ངོ༌། ། ཇི་ལྟར་མེ་ནི་གཞན་དུ་འབར། ། གཞན་དུ་ཞི་བར་འགྱུར་བ་ལྟར། ། དེ་བཞིན་སངས་རྒྱས་སེམས་ཅན་ལ། ། སྣང་དང་མི་སྣང་ཤེས་པར་བྱ། །ཞེས་སོ། ། དཔེ་གཉིས་པ་གསུང་རྟོག་པ་མེད་པར་འགྲོ་དོན་མཛད་པ་ལྷའི་རྔའི་དཔེ་ནི། སུམ་བཅུ་རྩ་གསུམ་པའི་ལྷ་རྣམས་ཀྱི་སྟེང་ གི་ནམ་མཁའ་ལ་ལྷ་རྣམས་ཀྱི་དགེ་བའི་རྒྱུ་དང་སངས་རྒྱས་ཀྱི ་ཐུགས་རྗེ་ལས་གྲུབ་པའི་ཆོས་ཀ ྱི་རྔ་བོ་ཆེ་གཟུགས་སུ་ མ་གྲུབ་ཅིང་ལྟར་མེད་ལ་བརྡུང་བའི་རྩོལ་བ་མེད་པར་རང་བྱུང་གི་ཆོས་ཀ ྱི་སྒྲ་འབྱུང་བ་ཞིག་ཡོད་དེ། དེས་ལྷ་རྣམས་ བག་མེད་པ་ལས་ལྡོག་པ་དང་ལྷ་རྣམས་ནི་རྒྱལ་ལོ། །ལྷ་མ་ཡིན་རྣམས་ནི་ཕམ་མོ་ཞེས་པའི་སྒྲས་ལྷ་རྣམས་དབུགས་ ཕ ྱིན་ཅིང་ལྷ་མིན་རྣམས་ས་འོག་ཏུ་འབྲོས་པར་བྱེད་པ་ལྟར་དེ་བཞིན་གཤེགས་པའི་ཆོས་ཀ ྱི་གསུང་ཡང་དེ་ལྟ་བུ་སྟེ། ཇི་ལྟར་ལྷ་ནང་ལྷ་རྣམས་ཀྱི ། །

རྔ་སྒྲ་རང་གི་ལས་ལས་བྱུང༌། ། དེ་བཞིན་འཇིག་རྟེན་ཐུབ་པའི་ཆོས། ། གསུང་བ་རང་གི་ལས་ལས་བྱུང༌། ། སྔོན་ག ྱི ་དཀར་པོའི་མཐུ་ཡིས་ནི། ། འབད་དང་གནས་དང་ཡིད་གཟུགས་དང༌། ། རྣམ་པར་རྟོག་པ་མེད་བཞིན་དུ། ། མི་རྟག་སྡུག་བསྔལ་བདག་མེད་དང༌། ། ཞི་བའི་སྒྲ་ཡིས་བག་མེད་པའི། ། ལྷ་རྣམས་ཐམས་ཅད་ཡང་ནས་ཡང༌། ། ཆོས་ཀ ྱི་རྔས་ནི་སྐུལ་བྱེད་ལྟར། ། དེ་བཞིན་ཁྱབ་བདག་འབད་སོགས་དང༌། ། བྲལ་ཡང་འགྲོ་བ་མ་ལུས་པ། ། སངས་རྒྱས་གསུང་གིས་ཁྱབ་མཛད་དེ། ། སྐལ་ལྡན་རྣམས་ལ་ཆོས་སྟོན་ཏོ། །ཞེས་དང༌། ཇི་ལྟར་ལྷ་ཡི་གྲོང་ན་རྔ་སྒྲའི་རྒྱུས་བྱུང་མི་འཇིགས་སྦྱིན་པ་ནི། ། ཉོན་མོངས་གཡུལ་དུ་འཇུག་ཚེ་ལྷ་མིན་ལས་རྒྱལ་རྩེད་མོ་སེལ་བ་བཞིན། ། དེ་བཞིན་འཇིག་རྟེན་དག་ན་བསམ་གཏན་གཟུགས་མེད་ལ་སོགས་རྒྱུས་བྱུང་བ། ། སེམས་ཅན་ཉོན་མོངས་སྡུག་བསྔལ་རབ་འཇོམས་ཞི་བ་བླ་མེད་ལམ་ཚུལ་བརྗོད། ། ཅེས་པ་སྟེ། བག་མེད་སེལ་བ་ནི་སྐྱེས་བུ་ཆུང་འབ ྲིང་གི་ལམ་དང༌། ལྷ་མིན་སྐྲག་པ་ནི་བདུད་འཇོམས་པ་དང༌། ལྷ་རྣམས་ དབུགས་འབྱིན་པ་ནི་ཐེག་ཆེན་གྱི ་གཏམ་ག ྱི ས་བྱང་ཆུབ་ཏུ་ལུང་སྟོན་པའི་དོན་དུ་སྦྱར་བར་བྱའོ། །རྒྱན་ལས་ཀྱང༌། ཇི་ལྟར་རྔ་དག་མ་བརྡུངས་པར། ། སྒྲ་དག་ཀུན་ཏུ་འབྱུང་བ་ལྟར། ། དེ་བཞིན་རྒྱལ་བ་བཟོ་མེད་པར། ། བཤད་པ་དག་ནི་ཀུན་ཏུ་འབྱུང༌། །ཞེས་སོ། །

དཔེ་གསུམ་པ་ཐུགས་རྟོག་པ་མེད་པར་འགྲོ་དོན་མཛད་པ་སྤྲི ན་ག ྱི་དཔེ་ནི། བར་སྣང་ཁྱབ་ཅིང་ཡན་ལག་བརྒྱད་དང་ ལྡན་པའི་ཆུས་གང་བའི་སྤྲིན་དེ་ནི་འབད་རྩོལ་དང་རྣམ་རྟོག་མེད་ཅིང་ལོ་ཐོག་འཕེལ་བར་ཤེས་པས་ཆར་ལ་དགའ་བའི་ མི་དང༌། ལས་ཀྱི་ཆར་འབབ་པ་ན་མེའི་སེར་བ་དང་ཐོག་ཏུ་འབབ་བས་ཆར་ལ་མི་དགའ་བའི་ཡི་དྭགས་དང༌། ཆར་བབ་ མ་བབ་ལ་ཁྱད་པར་མེད་པ་བྱ་རོག་སོགས་བར་མའི་བློ་ཅན་གསུམ་ག་ལ་བལྟོས་པ་མེད་པར། བསིལ་ཞིམ་དང་འཇམ་ཡང་ཞིང་གཙང་། ། འཐུངས་ན་ལྟོ་དང་མག ྲི ན་པ་ལ། ། མི་གནོད་འདི་ནི་ཡན་ལག་བརྒྱད། ། དེ་ལྟ་བུ་ཁོ་ནའི་ཆར་རྒྱ་མཚོ་ཆེན་པོ་ནི་ཆར་ཐམས་ཅད་ཀྱིས་མི་ངོམས་ཤིང་འཛེད་པར་ནུས་པའི་ཕྱིར། གཉའ་ཤིང་ ཙམ་ནས་ཆར་གྱི ་རྒྱུན་སྦ་ལྕག་དང་སོག་སྦུགས་ཀ ྱི་ཚད་ལ་སོགས་པའི་བར་འབེབས་ཤིང་དེ་ལྟ་བུ་སས་མི་ཐེག་པའི་ ཕ ྱིར། ས་གཞིའི་སྟེང་དུ་ནི་ཆར་ཐིགས་རགས་པ་དང་བར་མ་དང་ཕྲ་མོ་འབེབས་ལ་ཡན་ལག་བརྒྱད་ལྡན་ག ྱི་ཆུ་དེ་ཡང་ ས་གཞི་མཆོག་དམན་བར་མ་དོ་དང་ནུས་པ་སྣ་ཚོགས་པ་ཅན་དུ་སོན་པ་ན་དྲི་རོ་ནུས་པ་སྣ་ཚོགས་སུ་སོ་སོར་འགྱུར་ བ་ལྟར། སངས་རྒྱས་ཀ ྱི ་ཐུགས་རྗེའི་སྤྲི ན་ཆོས་ཀ ྱི ་དབྱིངས་ཁྱབ་ཅིང་ཟག་མེད་ཀྱི ་ཡོན་ཏན་ག ྱིས་གང་བ་དེ་ལས་འབད་ རྩོལ་མེད་ཅིང་སྐལ་ལྡན་ཆོས་ལ་གུས་པ་དང་བདུད་ཀ ྱི་རེས་ཆོས་ལ་ལྡང་བ་དང་བར་མར་གནས་པ་སྟེ། གསུམ་ག་ལ་ བལྟོས་པ་མེད་པར་ཆོས་ཀ ྱི་ཆར་འབེབས་ལ། དེ་ཡང་བསམ་གྱིས་མི་ཁྱབ་པའི་ཆོས་ཀ ྱི ་འཁོར་ལོ་རྣམས་ནི་སོ་སོ་སྐྱེ་བོ་རྣམས་ཀ ྱི ས་མཉན་པ་ལྟ་ཞོག་མོས་ པ་ཙམ་དུ་ཡང་དཀའ་བས་བྱང་འཕགས་རྒྱ་མཚོ་དང་འདྲ་བ་ཁོ་ན་ལ་འབེབས་ཤིང་ཆར་ཐིགས་ཕྲ་མོ་ལྟ་བུ་མངོན་ མཐོའི་ཐེག་པ་དང༌། བར་མ་ལྟ་བུ་ཉན་རང་གི་ཐེག་པ་དང༌། སྦོམ་པོ་ལྟ་བུ་ཐེག་ཆེན་ཐུན་མོང་བ་རྣམས་ནི་སོ་སྐྱེ་ས་ལྟ་ བུའི་རྒྱུད་ལ་འབེབས་ལ་འཕགས་ལམ་ཡན་ལག་བརྒྱད་དང༌། སྟོང་པ་ཉིད་དུ་རོ་གཅིག་པའི་ཆོས་ཀ ྱི ་འཁོར་ལོ་དེ་ཡང་ གདུལ་བྱའི་དབང་གིས་ཐེག་པ་སྣ་ཚོགས་སུ་སྣང་བར་འགྱུར་བ་སྟེ། ཇི་ལྟར་དབྱར་གྱི ་དུས་ན་སྤ ྲི ན། ། ལོ་ཐོག་ཕུན་སུམ་ཚོགས་པའི་རྒྱུ། ། ཆུ་ཡི་ཕུང་པོ་འབད་མེད་པར། ། ས་ལ་རྒྱུན་དུ་འབེབས་པ་ལྟར། ། དེ་བཞིན་ཐུགས་རྗེའི་སྤྲིན་ལས་ནི། ། རྒྱལ་བའི་དམ་ཆོས་ཆུ་ཡི་ཆར། །

འགྲོ་བའི་དགེ་བའི་ལོ་ཐོག་རྒྱུ། ། རྣམ་པར་རྟོག་པ་མེད་པར་འབེབས། །ཞེས་དང༌། ཇི་ལྟར་བསིལ་དང་ཞིམ་དང་འཇམ་པ་དང༌། ། ཡང་བའི་ཆུ་ནི་སྤྲིན་དེ་ལས་འཐོན་པ། ། ས་ལ་བ་ཚྭ་ལ་སོགས་གནས་འབྲེལ་བས། ། རྣམ་པ་མང་པོའི་རོར་ནི་འགྱུར་བ་བཞིན། ། དེ་བཞིན་འཕགས་པའི་ཡན་ལག་བརྒྱད་ཆུའི་ཆར། ། རབ་ཡངས་བརྩེ་སྤ ྲི ན་ས ྙི ང་པོ་ལས་འཐོན་པ། ། འགྲོ་བའི་རྒྱུད་ཀྱི ་གནས་ཀ ྱི ་དབྱེ་བ་ལས། ། རྣམ་པ་མང་པོའི་རོ་དང་ལྡན་པར་འགྱུར། །ཞེས་དང༌། དཔ ྱི ད་མཐར་སྤ ྲིན་མེད་པ་ན་མི་དང་མཁའ་མི་རྒྱུ་བའི་བྱ་དག་དང༌། ། དབྱར་ཚེ་ས་ལ་ཆར་འབབ་པ་ན་ཡི་དྭགས་དག་ནི་སྡུག་པ་ལྟར། ། ས ྙི ང་རྗེའི་སྤྲིན་ཚོགས་དག་གི་ཆོས་ཆུ་བྱུང་དང་མ་བྱུང་བ་ལས་ཀྱང༌། ། ཆོས་འདོད་པ་དང་ཆོས་ལ་སྡང་བའང་འཇིག་རྟེན་དག་ན་དཔེ་དེ་ཉིད། ། ཐིགས་པ་རགས་འབེབས་རྡོ་ཚན་དང་ནི་རྡོ་རྗེའི་མེ་ནི་འབེབས་པ་ན། ། སྲོག་ཆགས་ཕྲ་དང་རི་སུལ་སོང་བ་དག་ལ་ཇི་ལྟར་སྤྲི ན་ལྟོས་མེད། །ཅེས་སོ། ། གང་སྟོན་པ་དམ་པའི་ཆོས་ནི་བདེན་པ་བཞི་སྟེ། ནད་ནི་ཤེས་བྱ་ནད་ཀྱི་རྒྱུ་ནི་སྤང་བྱ་ལ། ། བདེར་གནས་འཐོབ་བྱ་སྨན་ནི་བསྟེན་པར་བྱ་བ་ལྟར། ། སྡུག་བསྔལ་རྒྱུ་དང་དེ་འགོག་པ་དང་དེ་བཞིན་ལམ། ། ཤེས་བྱ་སྤང་བྱ་རིག་པར་བྱ་ཞིང་བསྟེན་པར་བྱ། །ཞེས་སོ། ། འདིར། ཐེག་པ་མཆོག་ལ་དང་བ་དང༌། ། བར་མ་དང་ནི་སྡང་བ་ཡི། ། ཕུང་པོ་གསུམ་ནི་མི་དག་དང༌། །

རྨ་བྱ་དང་ནི་ཡི་དྭགས་འདྲ། ། ཞེས་གཞུང་བཏོན་ནས་ཆར་ལ་དགའ་མི་དགའ་མེད་པའི་བར་མར་གནས་པ་ནི་ཕལ་ཆེར་གྱི ས་རྨ་བྱར་འབྲུ་གཉེར་ལ་ ཀུན་མཁྱེན་རོང་སྟོན་སོགས་བྱེའུ་རྩེ་ཏ་ཀ་ཞེས་ཆར་འདོད་བྱེའུར་འབྲུ་གཉེར་མོད་ཀྱང་དེ་གཉིས་ཀ་མ་ཡིན་ཏེ་རྨ་བྱ་ ནི་ཆར་སྤྲི ན་མཐོང་ན་ཆེས་དགའ་བ་སྟེ། དགའ་བ་རྒྱས་པའི་མིག་དག་བྱང༌། །ཆུ་འཛིན་སྤྲི ན་ལ་གཏོད་པར་བྱེད། །ཅེས་ སྙན་ངག་གི་གཞུང་ལས་འདོན་ལ། ཆར་འདོད་བྱེའུ་ནི་ཆར་ལ་སྲོག་བལྟོས་པ་སྟེ། ཆར་འདོད་བྱེའུ་སྐོམ་ན་ཡང༌། །ས་ ལ་འབབ་པའི་ཆུ་མི་འཐུང༌། །ཞེས་སྒྲོག་པའི་ཕྱིར། དེས་ན་འདི་ནི། འདབ་ཆགས་དང་ནི་ཡི་དྭགས་འདྲ། །ཞེས་གཞུང་ བཏོན་ནས་བྱ་ཙམ་དུ་འབྲུ་གཉེར་བ་ལེགས་སོ། ། བཞི་པ་འབད་མེད་དུ་སྤྲུལ་པ་སྣང་བ་ཚངས་པའི་དཔེ་ནི། ཇི་ལྟར་ཚངས་ཆེན་དེ་རང་གི་གནས་ན་ཚད་མེད་པ་བཞིས་རྟག་ཏུ་གནས་པ་ལས་གཡོ་བ་མེད་ལ། ལྷའི་གཞལ་མེད་ ཁང་གཞན་ཐམས་ཅད་དུ་ཡང་ཚངས་པ་རེ་རེ་ཡང་མངོན་པར་སྣང་བ་ལྟར། སངས་རྒྱས་ཉིད་ཆོས་སྐུ་ལས་མ་གཡོས་ བཞིན་དུ་ལོངས་སྤྲུལ་སོགས་ནས་གང་འདུལ་ཀ ྱི་སྐུའི་བཀོད་པ་སེམས་ཅན་ཐམས་ཅད་ལ་འབྱུང་བ་སྟེ། ཇི་ལྟར་ཚངས་པ་ཚངས་པ་ཡི། ། གནས་ནས་འཕོ་བ་མེད་བཞིན་དུ། ། ལྷ་ཡི་གནས་ནི་ཐམས་ཅད་དུ། ། སྣང་བ་འབད་མེད་སྟོན་པ་ལྟར། ། དེ་བཞིན་ཐུབ་པ་ཆོས་སྐུ་ལས། ། བསྐྱོད་པ་མེད་པར་ཁམས་ཀུན་ཏུ། ། སྐལ་ལྡན་རྣམས་ལ་འབད་མེད་པར། ། སྤྲུལ་པ་དག་ནི་སྟོན་པར་མཛོད། །ཅེས་སོ། ། ལྔ་པ་ཡེ་ཤེས་རྟོག་མེད་ཉི་མའི་དཔེ་ནི། ཇི་ལྟར་ཉི་མ་ནི་ནམ་མཁའི་དབྱིངས་སུ་འཆར་བ་དང་འོད་ཟེར་འགྱེད་པ་དང༌། མུན་པ་སེལ་བ་དང༌། པདྨ་ཁ་འབྱེད་པ་ དང༌། ཀུ་མུད་ཟུམ་པར་བྱེད་པ་དང༌། འབད་རྩོལ་དང༌། རྟོག་པ་མེད་པ་དང༌། ཆུ་སྣོད་ཐམས་ཅད་དུ་གཟུགས་བརྙན་ སྣང་བ་དང༌། རི་མཐོན་པོ་ནས་བརྩམས་ཏེ་རིམ་གྱི ས་འབབ་པ་སྟེ་ཆོས་བརྒྱད་དང་ལྡན་པ་ལྟར་སངས་རྒྱས་ཀ ྱི་ཡེ་

ཤེས་ཀྱང་ཆོས་གཟུགས་ཀ ྱི་སྐུའི་ནམ་མཁར་འཆར་བ་དང༌། ཡེ་ཤེས་ཆགས་ཐོགས་མེད་པའི་འོད་ཟེར་འགྱེད་པ་དང༌། གདུལ་བྱའི་བློའི་མུན་པ་སེལ་བ་དང༌། སྣོད་ལྡན་ག ྱི ་པདྨ་འབྱེད་པ་དང༌། བདུད་དང་མུ་སྟེགས་ཀ ྱི ་ཀུ་མུད་ཟུམ་པར་བྱེད་ པ་དང༌། དེ་གང་ལ་ཡང་བལྟོས་པ་དང་འབད་རྩོལ་མི་མངའ་བ་དང༌། གདུལ་བྱ་ཐམས་ཅད་ལ་འཚམ་པར་སྣང་བ་དང༌། གདུལ་བྱ་དབང་པོ་ཡོངས་སུ་ས ྨིན་པ་ནས་སྔ་རིམ་གྱི ས་ཕ ྲིན་ལས་འཇུག་པའི་ཕྱིར་ཏེ། ཇི་ལྟར་ཉི་མས་གདུངས་པས་དུས་གཅིག་ཚེ་ཉིད་ལ། ། པད་སོགས་རྒྱས་དང་ཀུ་མུ་ད་ནི་རབ་ཟུམ་པ། ། ུ ཆུ་སྐྱེས་བྱེ་དང་ཟུམ་པའི་ཡོན་ཏན་སྐྱོན་དག་ལ། ། ཉི་མ་རྟོག་མེད་འདིར་ནི་འཕགས་པའི་ཉི་དེ་བཞིན། ། ཇི་ལྟར་ཉི་མ་རྟོག་མེད་པར། ། རང་འོད་ཅིག་ཆར་སྤྲོས་པ་ཡིས། ། པདྨ་རྒྱས་པར་བྱེད་པ་དང༌། ། གཞན་དག་ཟུམ་པར་བྱེད་པ་ལྟར། ། དེ་བཞིན་དེ་བཞིན་གཤེགས་པ་ཡི། ། ཉི་མ་དམ་ཆོས་འོད་ཟེར་དག ། གདུལ་བྱའི་སྐྱེ་བོའི་པདྨ་ལ། ། རྣམ་པར་རྟོག་པ་མེད་པར་འཇུག ། ཆོས་དང་གཟུགས་ཀ ྱི་སྐུ་དག་གི། ། བྱང་ཆུབ་ས ྙི ང་པོའི་མཁར་ཤར་བའི། ། ཀུན་མཁྱེན་ཉི་མ་འགྲོ་བར་ནི། ། ཡེ་ཤེས་འོད་ཟེར་སྤྲོ་བར་མཛད། ། གང་ཕ ྱིར་གདུལ་བྱ་དག་པ་ཡི། ། ཆུ་ཡི་སྣོད་ནི་ཐམས་ཅད་ལ། ། བདེ་གཤེགས་ཉི་མའི་གཟུགས་བརྙན་ནི། ། དཔག་ཏུ་མེད་པ་ཅིག་ཆར་འཆར། །

རྟག་ཏུ་ཐམས་ཅད་ལ་ཁྱབ་པའི། ། ཆོས་དབྱིངས་ནམ་མཁའི་དཀྱིལ་དུ་ནི། ། སངས་རྒྱས་ཉི་མ་གདུལ་བྱ་ཡི། ། རི་ལ་ཇི་ལྟར་འོས་པར་འབབ། ། ཇི་ལྟར་རྒྱ་ཆེན་འོད་ཟེར་སྟོང་ལྡན་ཉི་ཤར་འདི། ། འཇིག་རྟེན་ཀུན་ཏུ་སྣང་བར་བྱས་ནས་རིམ་གྱིས་ནི། ། མཆོག་དང་བར་མ་དམན་པའི་རི་ལ་འབབ་དེ་བཞིན། ། རྒྱལ་བའི་ཉི་མ་སེམས་ཅན་ཚོགས་ལ་རིམ་གྱི ས་འབབ། །ཅེས་སོ། ། མདོ་རྒྱན་ལས་ནི། འོད་ཟེར་དཔག་མེད་འདྲེས་ཤིང་འབྱུང་ལ་བྱ་བ་གཅིག་ལ་འཇུག་པ་དང༌། ཉི་མའི་འོད་ཟེར་གཅིག་ བྱུང་ན་འོད་ཟེར་ཀུན་འབྱུང་བ་དང༌། བདག་གིར་བྱ་བ་མེད་པ་དང༌། གཅིག་གིས་ཐམས་ཅད་སྣང་བ་བྱེད་པ་དང༌། སྤ ྲི ན་ ལ་སོགས་པས་བསྒྲིབས་ན་མི་སྣང་བའི་དཔེ་ལྔ་དང་སྦྱར་ནས་གསུངས་ཏེ། ཇི་ལྟར་ཉི་མའི་དཀྱི ལ་འཁོར་ག ྱི ། ། འོད་ཟེར་དཔག་ཏུ་མེད་འདྲེས་ཤིང༌། ། རྟག་ཏུ་བྱ་བ་གཅིག་ལ་འཇུག ། འཇིག་རྟེན་ལ་ཡང་སྣང་བར་བྱེད། ། དེ་བཞིན་ཟག་མེད་དབྱིངས་ན་ཡང༌། ། སངས་རྒྱས་དཔག་ཏུ་མེད་འདྲེས་ཤིང༌། ། མཛད་པ་གཅིག་ནི་མཛད་པ་ལ། ། ཡེ་ཤེས་སྣང་བར་མཛད་པར་འདོད། ། དཔེར་ན་ཉི་མའི་འོད་ཟེར་གཅིག ། བྱུང་ན་འོད་ཟེར་ཀུན་འབྱུང་བ། ། དེ་བཞིན་ཡེ་ཤེས་འབྱུང་ཞེས་བྱ། ། ཇི་ལྟར་ཉི་མའི་འོད་ཟེར་དག །

འཇུག་ལ་བདག་གིར་བྱ་བ་མེད། ། དེ་བཞིན་སངས་རྒྱས་ཡེ་ཤེས་ཀྱང༌། ། འཇུག་ལ་བདག་གིར་མཛད་མི་མངའ། ། ཉི་མའི་འོད་ཟེར་གཅིག་བཏང་བས། ། འགྲོ་བ་སྣང་བར་བྱེད་པ་ལྟར། ། དེ་བཞིན་ཤེས་བྱ་ཐམས་ཅད་ལ། ། སངས་རྒྱས་ཡེ་ཤེས་ཅིག་ཆར་སྣང༌། ། ཇི་ལྟར་ཉི་མའི་འོད་ཟེར་རྣམས། ། སྤ ྲི ན་ལ་སོགས་པས་སྒྲིབ་པར་འདོད། ། དེ་བཞིན་སངས་རྒྱས་ཡེ་ཤེས་རྣམས། ། སེམས་ཅན་གྱི་ནི་ཉེས་པས་སྒྲིབ། །ཅེས་སོ། ། དྲུག་པ་ཐུགས་ཀ ྱི ་གསང་བ་བསམ་ག ྱིས་མི་ཁྱབ་པ་དགོས་འདོད་འབྱུང་བ་ནི། ནོར་བུའི་དཔེས་བསྟན་ཏེ། རྙེད་པར་དཀའ་བ་དང༌། རྟོག་པ་མེད་པ་དང༌། གསོལ་བ་འདེབས་པ་ལ་དགོས་འདོད་སྩོལ་ བ་སྟེ་ཆོས་གསུམ་དང་སྦྱར་ནས། གང་ཕ ྱིར་རྒྱ་མཚོ་ས་འོག་གནས་དེ་ལ་སྡོད་པས། ། ཇི་ལྟར་ནོར་བུ་བཟང་པོ་འགྲོ་འདིར་རབ་རྙེད་དཀའ། ། དེ་བཞིན་འགྲོ་བ་ཤིན་ཏུ་སྐལ་ངན་ཉོན་མོངས་ཟིན། ། ཡིད་འདིར་བདེ་གཤེགས་མཐོང་བ་རྙེད་དཀར་ཤེས་པར་བྱ། ། ཞེས་དང༌། ཇི་ལྟར་ཡིད་བཞིན་ནོར་བུ་ནི། ། རྟོག་པ་མེད་ཀྱང་ཅིག་ཆར་དུ། ། སྤྱོད་ཡུལ་གནས་པ་རྣམས་ཀྱི་ནི། ། བསམ་ཀུན་སོ་སོར་རྫོགས་བྱེད་ལྟར། །

ེ་བཞིན་སངས་རྒྱས་ཡིད་བཞིན་ལ། ། བསྟེན་ནས་བསམ་པ་ཐ་དད་རྣམས། ། སྣ་ཚོགས་ཆོས་ནི་ཐོས་འགྱུར་ཡང༌། ། དེ་ནི་དེ་ལ་རྣམ་མི་རྟོག །ཞེས་སོ། ། རྒྱན་ལས་ནི། ཇི་ལྟར་ནོར་བུ་འབད་མེད་པར། ། རང་གི་འོད་ནི་སྟོན་པ་ལྟར། ། སངས་རྒྱས་རྣམས་ཀྱང་གཟོ་མེད་པར། ། དེ་བཞིན་མཛད་པ་ངེས་པར་སྟོན། །ཞེས་སོ། ། བདུན་པ་གསུང་གི་གསང་བ་ནི། སྒྲ་བརྙན་ག ྱི་དཔེས་སྟོན་ཏེ། བྲག་ཆ་ནི་ཐོས་པ་པོའི་སེམས་ལས་སྣང་བ་རྐྱེན་སྒྲ་དང་གཅོང་རོང་གི་ཚོགས་པ་ཙམ་ ལས་མེད་བཞིན་དུ་གསལ་བར་གྲག་ཀྱང་བྲག་དང་རྣ་བ་དང་བར་ག ྱི ་ནམ་མཁའ་སོགས་གང་ན་ཡང་མི་གནས་པ་ལྟར་ རྒྱལ་བའི་གསུང་གདུལ་བྱ་ལ་སྣང་བ་ཡང་དེ་ལྟ་བུ་སྟེ། ཇི་ལྟར་སྒྲ་བརྙན་གྱི་ནི་སྒྲ། ། གཞན་ག ྱི་རྣམ་རིག་ལས་བྱུང་བ། ། རྣམ་རྟོག་མེད་ཅིང་གཟོ་མེད་ལ། ། ཕ ྱི་དང་ནང་ན་མི་གནས་ལྟར། ། དེ་བཞིན་དེ་བཞིན་གཤེགས་པའི་གསུང༌། ། གཞན་ག ྱི་རྣམ་རིག་ལས་བྱུང་བ། ། རྣམ་པར་རྟོག་དང་གཟོ་མེད་ཅིང༌། ། ཕ ྱི་དང་ནང་ན་གནས་མ་ཡིན། །ཞེས་སོ། ། བརྒྱད་པ་ཐུགས་ཀ ྱི་གསང་བ་ནི། 

ནམ་མཁའི་དཔེས་བསྟན་ཏེ། ནམ་མཁའ་ནི་ཅུང་ཟད་ཙམ་དུ་ཡང་མ་གྲུབ་པ་དང༌། སྣང་དུ་མེད་པ་དང༌། དམིགས་པར་ མི་ནུས་པ་དང༌། རྟེན་མེད་པ་དང༌། མིག་གི་ལམ་ལས་འདས་པ་དང༌། གཟུགས་མེད་པ་དང༌། བསྟན་དུ་མེད་པ་དང༌། རྒྱ་ཆེ་ཆུང་ངམ་མཐོ་དམན་སོགས་སྣང་ལ་དེར་མི་གནས་པ་སྟེ་ཆོས་བརྒྱད་དང་ལྡན་པ་ལྟར་རྒྱལ་བའི་ཐུགས་ཀྱང་དེ་ བཞིན་ཏེ། ཅུང་ཟད་མེད་ཅིང་སྣང་བ་མེད། ། དམིགས་པ་མེད་ཅིང་རྟེན་མེད་ལ། ། མིག་གི་ལམ་ལས་རབ་འདས་པ། ། གཟུགས་མེད་བསྟན་དུ་མེད་པ་ཡི། ། མཁའ་ལ་ཇི་ལྟར་མཐོ་དང་དམའ། ། མཐོང་ཡང་དེ་ནི་དེ་ལྟ་མིན། ། དེ་བཞིན་ཐམས་ཅད་སངས་རྒྱས་ལ། ། མཐོང་ཡང་དེ་ནི་དེ་ལྟ་མིན། །ཞེས་སོ། ། རྒྱན་ལས་ནི། ཀུན་འགྲོའི་དོན་ག ྱིས་བཤད་དེ། ཇི་ལྟར་ནམ་མཁའ་རྟག་ཏུ་ཀུན་སོང་འདོད། ། དེ་བཞིན་དེ་ཡང་རྟག་ཏུ་ཀུན་སོང་འདོད། ། ཇི་ལྟར་ནམ་མཁའ་གཟུགས་གྱུར་ཀུན་ཏུ་སོང༌། ། དེ་བཞིན་དེ་ཡང་སེམས་ཅན་ཚོགས་ཀུན་སོང༌། །ཞེས་སོ། ། ཡང་ན་ནམ་མཁའ་ལ་འཇིག་རྟེན་ག ྱི་བྱ་བ་རྒྱུན་མི་འཆད་པ་ལྟར་སངས་རྒྱས་ཀྱི་མཛད་པ་རྒྱུན་མི་འཆད་པ་དང་ནམ་ མཁའ་ལ་བྱ་བ་ཉམས་ཤིང་ཡང་འབྱུང་བ་ལྟར་རྒྱལ་བའི་ཕྲི ན་ལས་སྐྱེ་འབ ྲིར་སྣང་བའི་དོན་དུའང་བཤད་དེ། ཇི་ལྟར་མཁའ་ལ་འཇིག་རྟེན་ག ྱི ། ། བྱ་བ་རྒྱུན་མི་འཆད་པར་སྣང༌། ། དེ་བཞིན་ཟག་མེད་དབྱིངས་ན་ཡང༌། ། རྒྱལ་བའི་མཛད་པ་རྒྱུན་མི་འཆད། །

ི་ལྟར་མཁའ་ལ་རྟག་ཏུ་ནི། ། བྱ་བ་ཉམས་ཤིང་འབྱུང་བ་ལྟར། ། དེ་བཞིན་ཟག་མེད་དབྱིངས་ན་ཡང༌། ། སངས་རྒྱས་ཕ ྲི ན་ལས་སྐྱེ་ཞིང་འབྲི ། །ཞེས་སོ། ། དགུ་པ་ཐུགས་རྗེ་ཆེན་པོ་ནི་ས་གཞིའི་དཔེས་བསྟན་ཏེ། ར ྩི་ཤིང་དང་ལོ་ཐོག་ཐམས་ཅད་སྐྱེ་བ་དང་འཕེལ་བ་དང་བརྟན་པ་དང་ཡངས་པར་འགྱུར་བའི་རྟེན་བྱེད་ལ་རྣམ་པར་རྟོག་ པ་མེད་པ་ལྟར་སངས་རྒྱས་ཀྱི ་ཐུགས་རྗེ་ནི་སེམས་ཅན་ཐམས་ཅད་ཀྱི་དགེ་བའི་རྟེན་བྱེད་ཀྱང་རྟོག་པ་མེད་པ་སྟེ། ཇི་ལྟར་ས་ལ་སྐྱེ་བ་ཀུན། ། རྟོག་མེད་ས་ལ་བརྟེན་ནས་ནི། ། འཕེལ་དང་གནས་དང་ཡང་འགྱུར་ལྟར། ། དེ་བཞིན་རྫོགས་པའི་སངས་རྒྱས་ས། ། རྣམ་རྟོག་མེད་པ་ལ་བརྟེན་ནས། ། འགྲོ་བའི་དགེ་བའི་རྩ་བ་ནི། ། མ་ལུས་པ་ནི་འཕེལ་བར་འགྱུར། །ཞེས་སོ། ། ཕྱོགས་ཙམ་བསྟན་པའི་ཕྱི ར། དཔེ་དེ་དག་གིས་བསྟན་མོད་ཀྱང་ཡང་དག་པར་ན་དེ་བཞིན་གཤེགས་པ་ནི་དཔེ་ལས་ འདས་པ་ཡིན་ཏེ། སངས་རྒྱས་གཟུགས་བརྙན་ལྟ་བུ་སྟེ། ། དབྱངས་དང་མི་ལྡན་དེ་འདྲ་མིན། ། ལྷ་ཡི་རྔ་བཞིན་ཐམས་ཅད་དུ། ། དོན་བྱེད་མིན་པ་དེ་འདྲ་མིན། ། སྤ ྲིན་ཆེན་དང་མཚུངས་དོན་མེད་པའི། ། ས་བོན་སྤོང་བ་དེ་འདྲ་མིན། ། ཚངས་ཆེན་བཞིན་དུ་གཏན་དུ་ནི། །

ས ྨི ན་པར་བྱེད་མིན་དེ་འདྲ་མིན། ། ཉི་མའི་གཟུགས་བཞིན་གཏན་དུ་ནི། ། མུན་པ་འཇོམས་མིན་དེ་འདྲ་མིན། ། ཡིད་བཞིན་ནོར་འདྲ་འབྱུང་བ་ནི། ། རྙེད་པར་མི་དཀའ་དེ་འདྲ་མིན། ། སྒྲ་བརྙན་བཞིན་སྟེ་རྐྱེན་ལས་ནི། ། བྱུང་བ་དེ་དང་འདྲ་བའང་མིན། ། ནམ་མཁའ་དང་འདྲ་དགེ་བ་ཡི། ། གཞི་མིན་དེ་དང་འདྲ་བའང་མིན། ། ཞེས་དཔེ་དེ་དག་ལས་འདས་པར་བསྟན་ཞིང༌། འཇིག་རྟེན་འཇིག་རྟེན་ལས་འདས་པའི། ། འགྲོ་བའི་ཕུན་ཚོགས་མ་ལུས་པ། ། དེ་གནས་པ་ཡི་རྟེན་བྱེད་ཕ ྱི ར། ། ས་ཡི་དཀྱི ལ་འཁོར་དག་དང་འདྲ། ། ཞེས་རྟེན་ག ྱི་ཆ་ནས་སླར་ས་གཞི་དང་སྦྱར་མོད། ཡང་དག་པར་ན་ས་གཞིའི་དཔེ་ལས་ཀྱང་འདས་ཏེ། ས་གཞི་ལྟ་བུར་ཐོགས་བཅས་ཀ ྱི ། ། མཚན་མར་གྲུབ་པ་དེ་འདྲ་མིན། ། ཞེས་ཀྱང་འཐོབ་བོ། །དེ་ལྟར་སྐུ་དང༌། ཡེ་ཤེས་དང༌། ཕྲིན་ལས་རྣམ་པར་བཞག་པ་བཤད་ནས།  གྲངས་ངེས་ནི། ཐར་ རྒྱན་ལས། དགོས་པ་ལ་བལྟོས་ནས་རང་དོན་དུ་ཆོས་སྐུ་དང༌། གཞན་དོན་དུ་གཟུགས་སྐུ་གཉིས་དང༌། གསུམ་དུ་ངེས་ ཏེ་ཆོས་སྐུ་ནི་ཡོན་ཏན་ཐམས་ཅད་ཀ ྱི་རྟེན་ཡིན་པས་དེ་ཐོབ་ན་སྟོབས་སོགས་ཀ ྱི ་ཡོན་ཏན་ཐམས་ཅད་བོས་བ་ལྟར་འདུ་ ཞིང་མ་ཐོབ་ཀྱང་ཚོགས་སྦྱོར་བ་དང༌། ཉན་ཐོས་དང༌། རང་རྒྱལ་དང༌། བྱང་ཆུབ་སེམས་དཔའ་རྣམས་ཀྱི ་ཡོན་ཏན་ ཐམས་ཅད་རིམ་བཞིན་ཆོས་སྐུ་ལ་མོས་པ་བྱས་པ་དང༌། ཅུང་ཟད་རྟོགས་པ་དང༌། ཕྱོགས་གཅིག་རྟོགས་པ་དང༌། ཕལ་ ཆེར་རྟོགས་པའི་ཡོན་ཏན་ཡིན་པའི་ཕྱིར་དང༌། དག་མ་དག་གི་གདུལ་བྱ་གཉིས་ལ་བལྟོས་ནས་གཟུགས་སྐུ་གཉིས་སོ། 

།ཞེས་སྐུ་གསུམ་ག ྱི་གྲངས་ངེས་གསུངས་ལ། དེ་བཞིན་དུ་སྐུ་གཅིག་ནས་སྐུ་མཐའ་ཡས་པའི་བར་ལའང་དགོས་པ་ལ་ བལྟོས་ཏེ་རང་སྐབས་ཀྱི་གྲངས་ངེས་རྣམ་པར་བཞག་པར་བྱའོ། །  མཚན་ཉིད་ནི། རྣམ་པར་བཞག་པའི་ཞར་ལ་རྒྱ་ཆེར་བཤད་དོ། །  ཁྱད་པར་ནི། གསུམ་སྟེ་མཉམ་པའི་ཁྱད་པར། རྟག་པའི་ཁྱད་པར། སྣང་བའི་ཁྱད་པར་རོ། །དང་པོ་མཉམ་པའི་ཁྱད་ པརནི། སངས་རྒྱས་ཐམས་ཅད་ཀ ྱི ་ཆོས་ཀ ྱི་སྐུ་ནི་རྟེན་ཆོས་དབྱིངས་ཐ་དད་མེད་པའི་ཕྱི ར་དང༌། ལོངས་སྐུ་ནི་དགོངས་པ་ཐ་ དད་མེད་པ་དང༌། སྤྲུལ་སྐུ་ནི་ཕྲི ན་ལས་ཐུན་མོང་དུ་གྱུར་པའི་ཕྱིར་རེ་རེ་ཞིང་མཉམ་པ་སྟེ། རྒྱན་ལས། དེ་དག་རྟེན་དང་དགོངས་པ་དང༌། ། ཕ ྲི ན་ལས་ཀ ྱིས་ནི་མཉམ་པ་ཉིད། །ཅེས་སོ། །  རྟག་པའི་ཁྱད་པར་ནི། ཆོས་ཀ ྱི ་སྐུ་སྐྱེ་འགག་གནས་པ་མི་དམིགས་པའི་ཕྱིར་རང་བཞིན་གྱི ས་རྟག་པ་དང༌། ལོངས་སྐུ་སྐུ་དང་ཆོས་སྟོན་པ་ རྒྱུན་མི་འཆད་པའི་ཕྱིར་རྒྱུན་མི་འཆད་པའི་རྟག་པ་དང༌། སྤྲུལ་སྐུ་ནི་ཞིང་ལ་ལར་མི་སྣང་བར་གྱུར་ཀྱང་དེ་བས་ཆེས་ མང་བའི་ཞིང་རྣམས་ན་དང་པོ་སེམས་བསྐྱེད་པ་ནས་དགའ་ལྡན་ནས་འཕོ་བ་སོགས་མཐའ་ཡས་སྟོན་པའི་ཕྱི ར་རྒྱུན་ ག ྱི་རྟག་པ་ཞེས་བྱ་སྟེ། རང་བཞིན་དང་ནི་རྒྱུན་མི་འཆད། ། རྒྱུན་ག ྱིས་དེ་དག་རྟག་པ་ཉིད། །ཅེས་སོ། ། རྒྱུད་བླ་ལས་ནི། རྒྱུ་མཐའ་ཡས་དང་སེམས་ཅན་ཟད་མེད་དང༌། ། བརྩེ་དང་མཁྱེན་དང་འཕྲུལ་དང་ཕུན་ཚོགས་ལྡན། ། ཆོས་ཀ ྱི་དབང་ཕྱུག །ཅེས་གཟུགས་སྐུ་རྟག་པའི་རྒྱུ་མཚན་བདུན་དང༌། འཆི་བའི་བདུད་བཅོམ་དང༌། །

ངོ་བོ་མེད་ཕྱིར་འཇིག་རྟེན་མགོན་པོ་རྟག ། ཞེས་ཆོས་སྐུ་རྟག་པའི་རྒྱུ་མཚན་གསུམ་བསྟན་ཏེ། དང་པོ་ཡི་ནི་རྒྱུ་བདུན་གྱི ས། ། གཟུགས་ཀ ྱི་སྐུ་ཡི་རྟག་པ་སྟེ། ། ཕ ྱི ་མ་གསུམ་ག ྱི ས་སྟོན་པ་ནི། ། ཆོས་ཀ ྱི་སྐུ་ཡི་རྟག་པ་ཉིད། །ཅེས་སོ། ། དེ་ལྟར་སྐུ་གསུམ་ལ་རྟག་པ་གསུམ་བཤད་པ་འདི་ཡང་སངས་རྒྱས་མི་རྟག་པ་ཡིན་ན་གོ་འཕང་ལ་ཡིད་བརྟན་དུ་མི་ རུང་བ་སྤ ྲིན་གཏེར་མཚན་དུ་བཞག་མི་རུང་བ་ལྟར་འགྱུར་བས་མི་རྟག་པར་འཛིན་པ་སེལ་ཕྱི ར་ཆོས་སྐུ་གཟོད་མ་ནས་ དག་པ་ལ་རང་བཞིན་གྱིས་རྟག་པའི་ཐ་སྙད་དང༌། ལོངས་སྐུ་མྱ་ངན་ལས་འདའ་བ་མེད་པ་དང༌། སྤྲུལ་སྐུ་གཞན་དོན་ རྒྱུན་མི་འཆད་པ་ལ་རྟག་པའི་ཐ་སྙད་སྦྱོར་བ་ཆུ་འདི་རྟག་ཏུ་འབབ་བོ་ཞེས་བཤད་པ་ལྟ་བུ་ཡིན་གྱི ས་བོད་བསྡུས་གྲྭ་ བའི་རྟག་མི་རྟག་ལྟ་བུར་གོ་བར་མི་བྱའོ། །  སྣང་བའི་ཁྱད་པར་ནི། ཆོས་ཀ ྱི ་དབྱིངས་ལ་རང་རྒྱུད་ཀ ྱི ་ལས་ཀ ྱི་སྒྲིབ་པ་དག་པས་སྤྲུལ་སྐུ་དང༌། ཉོན་སྒྲིབ་དག་པས་ལོངས་སྐུ་དང༌། ཤེས་ སྒྲིབ་དག་པས་ཆོས་སྐུ་སྣང་བ་སྟེ་ཐར་རྒྱན་ལས་ཇི་ལྟར་གསུངས་པ་ཉིད་དོ། ། མདོར་ན་སྐུ་གསུང་ཐུགས་དང་ཡེ་ཤེས་དང་ཕྲི ན་ལས་ཐམས་ཅད་རྣམ་པར་དབྱེར་མེད་པའི་བདག་ཉིད་རྫོགས་ པའི་སངས་རྒྱས་འདི་ནི་སྤངས་པ་དང་རྟོགས་པ་ཉམས་པ་མི་མངའ་ཞིང་ཆོས་ཉིད་ཀྱི ་སྐུ་འཕོ་འགྱུར་བ ྲི་གང་མེད་པ་ལ་ དགོངས་ནས་རྟག་པ་དང་བརྟན་པ་དང་བདེན་པ་དང་གཡུ་དྲུང་གི་སྐུར་ཡང་གསུངས་ལ། དངོས་པོ་དང་མཚན་མ་གང་ དུ་ཡང་མ་གྲུབ་ཅིང་བློའི་ཡུལ་མིན་པའི་ཆ་ནས་མིང་ཙམ་དུ་ཡང་གསུངས་ཀྱང་ཡོད་མེད་ལ་སོགས་གང་དུ་ཡང་མི་ གནས་པར་ཤིང་རྟའི་སྲོལ་གཉིས་ཀ་བཞེད་པ་མཚུངས་ཏེ། དབུ་མ་རྩ་བར། སྟོང་པས་དེ་བཞིན་གཤེགས་སྟོང་པ། ། ཇི་ལྟ་བུར་ན་འདོགས་པར་འགྱུར། ། སྟོང་ངོ་ཞེས་ཀྱང་མི་བརྗོད་ཅིང༌། ། མི་སྟོང་ཞེས་ཀྱང་མི་བྱ་ལ། །

གཉིས་དང་གཉིས་མིན་མི་བྱ་སྟེ། ། གདགས་པའི་དོན་དུ་བརྗོད་པར་ཟད། ། རྟག་དང་མི་རྟག་ལ་སོགས་བཞི། ། ཞི་བ་འདི་ལ་ག་ལ་ཡོད། ། མཐའ་དང་མཐའ་མེད་ལ་སོགས་བཞི། ། ཞི་བ་འདི་ལ་ག་ལ་ཡོད། །ཅེས་དང༌། གང་དག་སངས་རྒྱས་སྤྲོས་འདས་ཤིང༌། ། ཟད་པ་མེད་ལ་སྤྲོས་བྱེད་པ། ། སྤྲོས་པས་ཉམས་པ་དེ་ཀུན་གྱི ས། ། དེ་བཞིན་གཤེགས་པ་མཐོང་མི་འགྱུར། ། དེ་བཞིན་གཤེགས་པའི་རང་བཞིན་གང༌། ། དེ་ནི་འགྲོ་འདིའི་རང་བཞིན་ཡིན། ། དེ་བཞིན་གཤེགས་པའི་རང་བཞིན་མེད། ། འགྲོ་བ་འདི་ཡི་རང་བཞིན་མེད། །ཅེས་དང༌། བཅོམ་ལྡན་མྱ་ངན་འདས་གྱུར་ནས། ། ཡོད་པར་མི་མངོན་དེ་བཞིན་དུ། མེད་དོ་ཞཻའམ་གཉི་ག་དང༌། ། གཉིས་མིན་ཞེས་བྱར་མི་མངོན་ནོ། ། བཅོམ་ལྡན་བཞུགས་པར་གྱུར་ན་ཡང༌། ། ཡོད་པར་མི་མངོན་དེ་བཞིན་དུ། ། མེད་དོ་ཞཻའམ་གཉི་ག་དང༌། ། གཉིས་མིན་ཞེས་བྱར་མི་མངོན་ནོ། །ཞེས་དང༌། རྒྱན་ལས།

སྔ་མ་ཕྱི ་མར་ ཁྱད་མེད་ ཀྱང༌། ། སྒྲིབ་པ་ཀུན་གྱི ་དྲི་མ་མེད། ། དེ་བཞིན་ཉིད་འདི་སངས་རྒྱས་འདོད། ། དག་པ་མ་ཡིན་མ་དག་མིན། ། སྟོང་པ་ཉིད་ནི་རྣམ་དག་པས། ། བདག་མེད་མཆོག་གི་བདག་ཐོབ་པས། ། སངས་རྒྱས་དག་པའི་བདག་ཐོབ་ཕྱི ར། ། བདག་ཉིད་ཆེན་པོའི་བདག་ཏུ་འགྱུར། ། དེ་ཕྱི ར་སངས་རྒྱས་ཡོད་མིན་ཞིང༌། ། མེད་པར་ཡང་ནི་མི་བརྗོད་དོ། ། དེ་ལྟས་སངས་རྒྱས་དེ་སྐད་འདྲི། ། ལུང་མ་བསྟན་པའི་ཚུལ་དུ་འདོད། །ཅེས་སོ། ། དེས་ན་རྫོགས་པའི་སངས་རྒྱས་ནི་སུས་ ཀྱང་བསམ་གྱིས་མི་ ཁྱབ་པ་ཁོ་ན་ཡིན་ཏེ། འཇུག་པར། རྣམ་རྟོག་མི་མངའ་ཁྱོད་ཀྱི ས་སྲིད་མཐའི་བར། ། སྐད་ཅིག་དེ་རེ་རེ་ལ་སྤྱོད་སྣ་ཚོགས། ། ཇི་སྙེད་སྟོན་པ་དེ་སྙེད་ཛམྦུའི་གླི ང༌། ། མ་ལུས་རྡུལ་གང་དེ་དག་ལ་ གྲངས་མེད། །ཅེས་དང༌། ནམ་མཁའ་མེད་པས་འདབ་ཆགས་ལྡོག་པར་མི་འགྱུར་གྱི ། ། འདི་ནི་རང་མཐུ་ཟད་པས་ལྡོག་པར་འགྱུར་དེ་བཞིན། ། སློབ་མ་དང་བཅས་རྒྱལ་བའི་ སྲས་རྣམས་སངས་རྒྱས་ཀྱི ། ། ཡོན་ཏན་མཁའ་འདྲ་མཐའ་ཡས་མ་བརྗོད་ལྡོག་པར་འགྱུར། ། དེ་ཕྱིར་བདག་ལྟས་ཁྱོད་ཡོན་འདི་དག་ནི། ། ཤེས་པ་དང་ནི་བརྗོད་པར་ནུས་འགྱུར་རམ། །ཞེས་དང༌།

བདེ་བར་གཤེགས་པ་མ་ལུས་ཕྱོགས་ཞིང་སངས་རྒྱས་ཡུལ་དག་ན། ། ཕྲ་རབ་རྡུལ་ག ྱི ་རྡུལ་རྣམས་བདོག་པར་གྱུར་པ་ཇི་སྙེད་པ། ། བྱང་ཆུབ་མཆོག་རབ་དམ་པར་གཤེགས་པའི་བསྐལ་པ་དེ་སྙེད་དེ། ། འོན་ཡང་ཁྱོད་ཀྱི་གསང་འདི་བསྙད་པར་བག ྱི ་བ་མ་ལགས་སོ། ། ཞེས་དང༌། རྒྱན་ལས། ཆོས་ཀ ྱི ་དབྱིངས་ལ་སངས་རྒྱས་ཀ ྱི ། ། མཚན་ཉིད་དང་ནི་གནས་པ་དང༌། ། ཕ ྲིན་ལས་ཟབ་པ་འདི་བཤད་པ། ། མཁའ་ལ་ཚོན་གྱིས་རི་མོ་འབ ྲི ། །ཞེས་དང༌། སངས་རྒྱས་རྣམས་ཀ ྱི ་འབྱོར་པ་ནི། ། གང་གིས་གང་དུ་ཇི་ལྟར་དང༌། ། ཇི་ཙམ་དུས་དང་འཇུག་པ་ནི། བསམ་ཡས་དཔག་ཏུ་མེད་པར་འདོད། །ཅེས་དང༌། ཟླ་བ་སྒྲོན་མ་ལས། ཇི་ལྟར་ནམ་མཁའ་དེ་བཞིན་དུ། ། ང་ཡི་སྐུ་ཡང་བརྗོད་མེད་ཅིང༌། ། ཤེས་པར་དཀའ་བར་རབ་ཏུ་བསྟན། །ཞེས་དང༌། རྒྱུད་བླ་ལས། རྒྱུ་མཚན་དྲུག་གི་དང་པོ་ལྔས་ཆོས་སྐུ་བསམ་ག ྱིས་མི་ཁྱབ་པ་དང༌། དྲུག་པས་གཟུགས་སྐུ་བསམ་མི་ ཁྱབ་ཏུ་བསྟན་པའི་ཕྱིར་ཏེ། ངག་ཡུལ་མིན་ཕྱི ར་དོན་དམ་ག ྱི ས་བསྡུས་ཕ ྱི ར། ། རྟོག་གནས་མིན་ཕྱིར་དཔེ་ལས་འདས་པའི་ཕྱི ར། ། བླ་ན་མེད་ཕྱི ར་ས ྲིད་ཞིས་མ་བསྡུས་ཕྱི ར། ། རྒྱལ་ཡུལ་འཕགས་རྣམས་ཀ ྱི ས་ཀྱང་བསམ་མི་ཁྱབ། ། ཅེས་ངག་གི་སྨྲ་བསམ་གྱི་ཡུལ་མ་ཡིན་པ་དང༌། དོན་དམ་ག ྱི ས་བསྡུས་པ་དང༌། རྟོག་པའི་གནས་མིན་པ་དང༌། དཔེ་


ལས་འདས་པ་དང༌། བླ་ན་མེད་པ་སྟེ་ལྔས་ནི་ཆོས་སྐུ་བསམ་ག ྱིས་མི་ཁྱབ་པར་སྒྲུབ་ཅིང་སྲིད་ཞིས་མ་བསྡུས་ལ། ཐམས་ཅད་ཀ ྱི་རྣམ་པར་སྣང་ཡང་དེའི་དངོས་པོ་མ་ཡིན་པས་ནི་གཟུགས་སྐུ་བསམ་མི་ཁྱབ་ཏུ་སྒྲུབ་པ་སྟེ། རྒྱུ་ལྔ་དག་གིས་ཕྲ་བའི་ཕྱི ར། ། ཆོས་སྐུ་བསམ་མི་ཁྱབ་པ་སྟེ། ། དྲུག་པས་དེ་ཡི་དངོས་མིན་ཕྱི ར། ། གཟུགས་སྐུ་བསམ་མི་ཁྱབ་པའོ། །ཞེས་སོ། ། དེས་ན་སངས་རྒྱས་ཀྱི་གནས་འདི་ནི་དབང་ཐོབ་པའི་བྱང་སེམས་ཀྱི ས་ཀྱང་མི་རྟོགས་པ་སྟེ། བླ་མེད་ཡེ་ཤེས་ཐུགས་རྗེ་ཆེ་སོགས་ཡོན་ཏན་ག ྱི ས། ། ཡོན་ཏན་ཕ་རོལ་བྱོན་པའི་རྒྱལ་བ་བསམ་མི་ཁྱབ། ། དེས་ན་རང་བྱུང་རྣམས་ཀྱི་ཐ་མའི་ཚུལ་འདི་ནི། ། དྲང་སྲོང་ཆེན་པོ་དབང་ཐོབ་རྣམས་ཀ ྱི ས་ཀྱང་རིག་མིན། ། ཞེས་སོ། །མདོར་ན་ངའམ་ང་འདྲ་བས་གང་ཟག་གི་དྲོད་བཟུང་གི་གང་ཟག་གིས་གང་ཟག་གི་དྲོད་བཟུང་བར་མི་བྱའོ། །ཞེས་གསུངས་ན། གང་ཟག་གིས་སངས་རྒྱས་ཀྱི་དྲོད་ཇི་ལྟར་བཟུང་སྟེ། ཇི་ལྟར་དུ་ཡང་བསམ་གྱིས་མི་ཁྱབ་པའི་ གནས་འདི་ལ་བདག་ཅག་རྣམས་མོས་པ་དང༌། ཡིད་ཆེས་པ་དང༌། རྗེས་སུ་ཡི་རང་བ་དང༌། གོ་འཕང་འདི་འདོད་པ་ དང༌། བསྒྲུབ་པར་བྱའི་འདིའི་ཚད་བཟུང་བར་མི་བྱའོ། ། གནས་འདི་བདག་གི་ཡུལ་མིན་ཡང༌། ། རྒྱལ་བའི་བྱིན་རླབས་ལ་བརྟེན་ནས། ། ཕྱོགས་ཙམ་གསལ་བར་བྱས་འདིའི་དགེས། ། ཀུན་ག ྱི ས་གོ་འཕང་འདི་འགྲུབ་ཤོག ། དེ་ལྟར་ཐོབ་བྱ་སངས་རྒྱས་ཀ ྱི་རང་བཞིན་གཏན་ལ་ཕབ་ནས། ད་ནི་གཞུང་གི་དོན་དངོས་ལ་འཇུག་པར་བྱ་སྟེ། དེ་ལྟར་ སྨོན་པའི་བྱང་ཆུབ་ཏུ་སེམས་བསྐྱེད་ཅིང་འཇུག་པའི་བྱང་ཆུབ་ཀྱི་སེམས་ཀྱི ་ངོ་བོ་ཕ་རོལ་ཏུ་ཕ ྱི ན་པ་རྣམས་ས་དང་ས་ རྣམས་སུ་མངོན་པར་སྦྱངས་པས་དོན་དམ་བྱང་ཆུབ་ཀ ྱི་སེམས་སྟོང་པ་ཉིད་དང་སྙི ང་རྗེ་ཆེན་པོ་རོ་གཅིག་པ་ཆོས་གང་ ལའང་མི་གནས་པའི་གནས་པ་ཅན་སུས་ཀྱང་གང་དུ་ཇི་ལྟར་ཡང་གོམས་སུ་བྱར་མེད་པའི་དོན་ལ་གོམས་པ་རབ་ཀ ྱི་ མཐར་སོན་པས་སྐད་ཅིག་གཅིག་དང་ལྡན་པའི་ཤེས་རབ་ཀྱིས་དེ་ཁོ་ན་ཉིད་མཐོང་བ་མེད་པའི་ཚུལ་གྱི ས་མཐོང་བ་

གང་གི་ཚེ་དངོས་པོ་དང་དངོས་མེད་དང་འདིར་དག་སྒྲ་ནི་གཉིས་ཚིག་མེད་པར་མང་ཚིག་ལ་འགྱུར་ཁྱད་དུ་གོ་བར་ བྱ་སྟེ། དངོས་དངོས་མེད་ཀྱིས་མཚོན་ནས་འཁོར་འདས་དང་འདུས་བྱས་དང་འདུས་མ་བྱས་དང་སྟོང་པ་དང་མི་སྟོང་ པ་དང་རྟག་པ་དང་མི་རྟག་པ་དང་བདེན་པ་དང་བརྫུན་པ་དང་ཀུན་རྫོབ་དང་དོན་དམ་ལ་སོགས་པའི་ཆོས་སུ་དམིགས་ པ་གང་ཡང་ཤེས་རབ་དྲི་མ་མེད་པའི་བློ་ཡང་དག་པ་དེའི་མདུན་ན་མི་གནས་པ་སྟེ། ངོ་བོ་ཉིད་ཀྱི ས་ཆོས་འདི་དག་ནི་ རྣམ་པ་འགར་ཡང་དེ་ལྟར་གནས་པ་མ་ཡིན་པ་ཉིད་དེ་ལྟར་མངོན་དུ་བྱས་པས་ཆོས་གང་ཡང་མ་གཟིགས་མི་གཟིགས་ གཟིགས་པར་མི་འགྱུར་བ་རབ་ཀྱི ་མཐར་སོན་པ་སྟེ། དཔེར་ན། ནམ་མཁའ་ལ་སྐྲ་ཤད་ངོ་བོ་ཉིད་ཀྱིས་རིང་པོ་དང་ ཐུང་ངུ་དང་ཤིན་ཏུ་ཕྲ་བའི་ཟླུམ་པོ་དང་འཛིངས་པ་དང་མ་འཛིངས་པ་ལ་སོགས་པ་གང་ཡང་རྣམ་པ་ཐམས་ཅད་དུ་མི་ གནས་མོད་ཀ ྱི་རབ་རིབ་ཅན་གྱི ་ངོར་སྐྲ་ཤད་སྣ་ཚོགས་པར་སྣང་ཞིང་སྨན་དང་སྔགས་ཀ ྱི་མཐུས་རབ་རིབ་སྦྱངས་ཏེ་ ཡོངས་སུ་བྱང་བ་ན། སྐྲ་ཤད་དེ་དག་ལས་འཛིངས་པ་ལྟ་བུ་འཁོར་བའི་ཆོས་དང་མ་འཛིངས་པ་ལྟ་བུ་མྱང་འདས་ཀྱི་ ཆོས་དང་རིང་པོ་ཀུན་རྫོབ་དང་ཕྲ་བ་དོན་དམ་དང་ཟླུམ་པོ་ཕྲ་མོ་ལྟ་བུ་ཐ་ན་ཆོས་དབྱིངས་སུ་དམིགས་པ་ཡང་ཉེ་བར་ ཞི་བར་ཡིན་ལ། དེའི་ཚེ་གང་ཐོབ་པའི་བྱང་ཆུབ་དང་གང་གིས་འཐོབ་པ་པོ་བྱང་ཆུབ་སེམས་དཔའ་དང་གང་དུ་འཐོབ་ པའི་གནས་འོག་མིན་ལ་སོགས་པ་དང༌། ཇི་ལྟར་འཐོབ་པའི་ཚུལ་འཚང་རྒྱ་བའི་གོ་རིམ་སོགས་འདུ་བྱས་པའི་རྣམ་ པ་དེ་དག་དང་དེ་དག་ལས་གཞན་པའི་རྣམ་པ་གང་ཡང་མེད་ཅིང་བྱང་ཆུབ་ཉིད་ཀྱང་དམིགས་སུ་མེད་ལ་དམིགས་སུ་ ཡོད་མེད་ཉིད་ཀྱང་དམིགས་པ་མེད་པར་ཆོས་ཀ ྱི ་དབྱིངས་ཇི་ལྟ་བ་ཉིད་དུ་གཅིག་དང་ཐ་དད་དུ་གདགས་མི་ནུས་པར་ རྣམ་པ་ཐམས་ཅད་དུ་དངོས་པོ་ཐམས་ཅད་ཚུལ་ཐམས་ཅད་པས་རབ་ཏུ་གཟོད་མ་ནས་ཞི་བ་ཉིད་ཇི་ལྟ་བ་དེ་ལྟར་ཞི་བ་ ཉིད་དེ་འདིའི་རང་བཞིན་ཉིད་ནི་རྫོགས་པའི་སངས་རྒྱས་ཐམས་ཅད་ཉིད་ཀྱང་སྨྲ་བསམ་བརྗོད་པར་མི་མཛད་དོ། །འོན་ ཀྱང་དེ་ཉིད་གདུལ་བྱ་ལ་མཚོན་པའི་ཆེད་དུ་གནས་ཆོས་ཀ ྱི ་དབྱིངས་ཐམས་ཅད་པ་འོག་མིན་སྟུག་པོ་བཀོད་པར་སྐད་ ཅིག་གཅིག་དང་ལྡན་པའི་ཤེས་རབ་ཀྱི ས་རང་དོན་དོན་དམ་པའི་སྐུར་ཆོས་གང་ཡང་མངོན་པར་རྫོགས་པར་འཚང་རྒྱ་ བ་མེད་པའི་ཚུལ་གྱི ས་སངས་རྒྱས་སོ་ཞེས་སྟོན་པར་མཛད་དོ། །དེའི་ཚེ་རང་དང་གཞན་ལ་སོགས་པའི་དམིགས་པ་ ཐམས་ཅད་རྣམ་པར་ལོག་ཅིང་འདུ་ཤེས་ཀྱི་རྒྱུ་བ་རྣམ་པར་ཆད་ལ་འདུ་ཤེས་མེད་པ་ཡང་མ་ཡིན་པ་ཀུན་སློང་གི་རྣམ་ པ་ཅི་ཡང་མི་མངའ་མོད་ཀ ྱི ། རྩོམ་པ་ཐམས་ཅད་དགའ་ཕ ྱིར་ཏེ། །ཞེས་པ་ལྟར་སྔོན་ཐོག་མ་མེད་པ་ནས་རང་དོན་ལ་ བལྟོས་པ་རྡུལ་ཙམ་ཡང་མེད་པར་གཞན་ཕན་འབའ་ཞིག་ཁོ་ནར་དགོངས་པའི་གོམས་པ་རབ་ཀ ྱི ་མཐར་སོན་ཞིང་སྨོན་ ལམ་བསམ་ག ྱིས་མི་ཁྱབ་པ་རྣམས་གྲུབ་པའི་ཕྱི ར། ནམ་མཁའ་ལྟར་སྤྲོས་པ་ཞི་བ་དེའི་ཚེ་འབད་རྩོལ་མེད་པར་སྨོན་ ལམ་དང་ཐུགས་རྗེའི་དབང་གིས་སེམས་ཅན་ཐམས་ཅད་ཀྱི ་དོན་ཅིག་ཆར་དུ་རྒྱུན་མི་འཆད་པར་གྲུབ་པར་འགྱུར་ཏེ། ཇི་ལྟར་ཡིད་བཞིན་གྱི ་ནོར་བུ་རྟོག་པ་མེད་པར་གསོལ་བ་འདེབས་པོ་ལ་དགོས་འདོད་སྩོལ་བ་དང་དཔག་བསམ་ག ྱི་ ཤིང་ལས་གོས་དང་རྒྱན་དང་བཟའ་བཏུང་སོགས་གང་འདོད་བླང་དུ་འབྱུང་བ་དེ་བཞིན་དུ་གདུལ་བྱའི་ཚོགས་ལ་སྨོན་ ལམ་ག ྱི་དབང་གིས་ཕྲིན་ལས་འཇུག་པར་འགྱུར་ཏེ། དེ་ཡང་གདུལ་བྱ་དག་པ་རྣམས་ལ་ཡིད་བཞིན་གྱི ་ནོར་བུ་ལྟ་བུའི་

ལོངས་སྤྱོད་རྫོགས་པའི་སྐུར་སྣང་བས་ཆོས་ཀ ྱི ་དགོས་འདོད་རྒྱ་མཚོ་ལྟ་བུ་སྩོལ་ལ། ཅུང་ཟད་དག་པ་རྣམས་ལ་མཆོག་ གི་སྤྲུལ་པའི་སྐུ་དཔག་བསམ་གྱི་ཤིང་ལྟ་བུར་སྣང་བས་ལས་དང་པོ་པ་རྣམས་ལ་མངོན་མཐོའི་ཐེག་པ་བཟའ་བཏུང་ ལྟ་བུ་དང༌། གདུལ་བྱ་ཐུན་མོང་པ་དག་ལ་ངེས་ལེགས་ཀྱི་ཐེག་པ་གོས་ལྟ་བུ་དང༌། གདུལ་བྱ་ཁྱད་པར་ཅན་རྣམས་ལ་ ཐེག་ཆེན་གྱི ་ཆོས་རྒྱན་ག ྱི ་མཆོག་ལྟ་བུ་སྩོལ་བར་མཛད་ལ། མ་སྨིན་པ་རྣམས་ལ་བྱང་ཆུབ་སེམས་དཔའ་དང་ཉན་རང་ དང་ཚངས་སོགས་ནས་གཟིངས་དང་ཟམ་པ་ལ་སོགས་པའི་བར་སྲིད་པ་དང༌། མི་སྲིད་པའི་རྣམ་པ་གང་དུ་ཡང་སྣང་ བས་དོན་ཆེན་པོ་མཛད་དེ། དེའི་ཕྱི ར་ཆོས་ཀ ྱི་སྐུ་གང་དུ་ཡང་མི་གནས་པ་དེ་ཉིད་རྒྱལ་བའི་གཟུགས་ཀྱི ་སྐུར་སྣང་བ་ གདུལ་བྱ་ལ་འབྱུང་ངོ༌། །དཔེར་ན། ནམ་མཁའ་ལྡིང་གི་རིགས་སྔགས་གྲུབ་པའི་སྐྱེས་བུས་རྒྱ་མཚོའི་འགྲམ་དུ་རིན་ པོ་ཆེ་ལས་མཆོད་སྡོང་བྱས་ཏེ་དེའི་རྩེར་མཁའ་ལྡིང་གི་གཟུགས་བྱས་ཏེ་སྔགས་ཀྱི ས་བསྒྲུབས་ནས་ཕ ྱིས་ཅི་ཞིག་ན་ སྒྲུབ་པ་པོ་དེ་དུས་ལས་འདས་པར་གྱུར་ལ། དེ་འདས་ནས་ཡུན་ཤིན་ཏུ་རིང་མོ་ལོ་བྱེ་བ་ཕྲག་མང་པོ་ལོན་ཡང་མཆོད་ སྡོང་དེས་གཞན་གྱི ་མཐོང་བའི་དུག་དང༌། རྫི་ཡི་དུག་དང༌། ཁོང་དུ་སོང་བ་དང་རེག་པའི་དུག་ལ་སོགས་པ་དང་ཀླུ་ནད་ ཀ ྱིས་གཟིར་བ་རྣམས་མཐོང་བ་དང་རེག་པས་ཀྱང་ཞི་བར་བྱེད་པ་ལ་སྔ་མ་དང་ཁྱད་པར་མེད་པ་དེ་བཞིན་དུ་བྱང་ཆུབ་ སེམས་དཔས་བྱང་ཆུབ་སྤྱོད་པའི་རྗེས་སུ་མཐུན་པས་རྒྱལ་བའི་མཆོད་སྡོང་བསྒྲུབས་པ་དེ་ཡང་སྔོན་བྱང་ཆུབ་སེམས་ དཔར་གང་ལས་མིང་འདོགས་པའི་སེམས་དང་སེམས་བྱུང་གི་རྒྱུན་དེ་ནི་རྡོ་རྗེ་ལྟ་བུའི་ཏིང་ངེ་འཛིན་གྱིས་དེ་ཁོ་ན་ཉིད་ རྟོགས་པའི་མོད་ལ་རྣམ་པར་ལོག་ཅིང་འཁོར་བ་དང་མྱང་འདས་ཀ ྱི་གནས་ལས་འདས་ཏེ། ཆོས་ཀ ྱི ་དབྱིངས་སུ་བྱང་ ཆུབ་པས་བདག་གཞན་ག ྱི་དམིགས་པ་མེད་ཀྱང་སེམས་ཅན་ཐམས་ཅད་ཀྱི ་དོན་རྣམས་མ་ལུས་པར་མཛད་པའི་ཕྲི ན་ ལས་རྟོག་མེད་དུ་འབྱུང་བ་ཡིན་ནོ། ། དངོས་སྨྲ་བ་ན་རེ། འོ་ན་རྫོགས་པའི་སངས་རྒྱས་ལ་སེམས་མི་མངའ་བ་ཡིན་ན་སེམས་མེད་པ་ལ་མཆོད་པ་ བྱས་པས་ཇི་ལྟར་འབྲས་བུ་དང་ལྡན་པའི་དགེ་བའི་ལས་སུ་འགྱུར་ཞེ་ན། གང་གི་ཕྱི ར་སངས་རྒྱས་ཞལ་བཞུགས་པ་ ལ་གདུགས་ཚོད་སོགས་ཀ ྱི ས་མཆོད་པ་བྱས་པའམ་མྱ་ངན་ལས་འདས་པའི་སྐུ་གདུང་གི་རིང་སྲེལ་སོགས་ལ་མཆོད་ པ་བྱས་པ་ནི་བསོད་ནམས་ཁྱད་མེད་དུ་མཚུངས་པ་ཉིད་དུ་བཤད་པའི་ཕྱིར་ཏེ། མེ་ཏོག་བརྩེགས་པའི་གཟུངས་ལས། གང་གིས་སངས་རྒྱས་མཐོང་ནས་དད་པའི་སེམས་ཀྱི ས་མཆོད་པ་བྱས་པ་དང༌། གང་གིས་དེ་བཞིན་གཤེགས་པའི་ རིང་སྲེལ་ག ྱི ་མཆོད་རྟེན་ལ་མཆོད་པ་བྱས་པའི་བསོད་ནམས་ནི་མཉམ་པར་ཤེས་པར་བྱའོ། །ཞེས་དང༌། གང་གིས་བཞུགས་པ་ལ་མཆོད་དང༌། ། མྱ་ངན་འདས་པའི་སྐུ་གདུང་ལ། ། སེམས་ནི་དད་པ་མཉམ་པ་ཡིས། ། མཆོད་པའི་བསོད་ནམས་མཉམ་པ་འབྱུང༌། །ཞེས་དང༌།

བྱང་ཆུབ་སེམས་པའི་སྡེ་སྣོད་ལས། གང་ཞིག་བཞུགས་ལ་མཆོད་པ་དང༌། ། གང་ཡང་མྱ་ངན་འདས་པ་ཡི། ། རིང་སྲེལ་ཡུངས་འབྲུ་ཙམ་མཆོད་པ། ། སེམས་ཀྱང་མཚུངས་ལ་འབྲས་བུའང་མཚུངས། ། ཞེས་སོགས་དང༌། འདུལ་བ་ལུང་སྨན་ག ྱི་གཞི་ལས་ཀྱང་གསུངས་པའི་ཕྱི ར་རོ། །གལ་ཏེ་ཅི་སྒྱུ་མ་ལྟ་བུའི་སངས་རྒྱས་ ལ་མཆོད་པས་འབྲས་བུ་འབྱུང་བ་དེ་ཀུན་རྫོབ་ཏུ་ཡིན་ནམ་དོན་དམ་དུ་ཡིན་ཞེས་འདྲི་ན། ལན་ནི་དེ་རེ་ཞིག་ཀུན་རྫོབ་ བམ་དེ་ཁོ་ན་ཉིད་གང་དུ་ཡིན་ནའང་རུང་སྟེ། བསོད་ནམས་ཀ ྱི་ལས་ནི་འབྲས་བུ་གྱ་ནོམ་པ་དང་བཅས་པར་ཐེག་པ་ཆེ་ ཆུང་གཉིས་ཀའི་ལུང་ལས་གསུངས་པའི་ཕྱིར། ཡིད་ཆེས་པར་བྱ་བ་ཡིན་གྱི་འདི་ལ་ནི་བདེན་པ་གཉིས་རེ་ཞིག་དཔྱད་ མི་དགོས་ཏེ་སྟོན་པ་ཉིད་ཀྱི ས་ཀྱང་བདེན་གཉིས་མ་དཔྱད་པར་བཀའ་བསྩལ་བའི་ཕྱི ར། རིན་ཆེན་ཕྲེང་བར། དོན་འདི་ལ་ནི་རྒྱལ་བ་ལས། ། ལྷག་པའི་ཚད་མ་གཞན་ཡོད་མིན། །ཞེས་དང༌། རྒྱུད་བླར། གང་ཕ ྱིར་རྒྱལ་ལས་ཆེས་མཁས་འགའ་ཡང་འཇིག་རྟེན་འདི་ན་ཡོད་མིན་ཏེ། ། དེ་ཕྱི ར་དྲང་སྲོང་རང་ཉིད་ཀྱི ས་བཞག་མདོ་སྟེ་གང་ཡིན་དེ་མི་དཀྲུགས། ། ཞེས་པ་ལྟར་རོ། །ཡང་ན་ལན་ག ྱི ་རྣམ་གྲངས་འདི་ཡང་གཟིགས་ཏེ་སེམས་མེད་པ་ལ་མཆོད་པ་བྱས་པས་ཀྱང་ཕན་ ཡོན་འབྱུང་སྟེ། མཆོད་རྟེན་དང་གླེགས་བམ་མཆོད་པའི་ཕན་ཡོན་བཞིན་ནོ། །སྒྱུ་མ་ལྟ་བུའི་སངས་རྒྱས་ལ་མཆོད་པ་ བྱས་པས་བསོད་ནམས་ཀྱང་སྒྱུ་མ་ཙམ་དུ་འབྱུང་སྟེ། དཔེར་ན། ཁྱེད་ཅག་དངོས་སྨྲ་བ་རྣམས་བདེན་པའི་སངས་རྒྱས་ ལ་མཆོད་པ་བྱས་པས་ཇི་ལྟར་འབྲས་བུ་བདེན་པ་དང་བཅས་པ་འབྱུང་བར་འདོད་པ་བཞིན་ནོ། །འདི་རྣམས་སུ་དགེ་ བའི་ལྷས། སྟོང་པ་ཉིད་ནི་དེ་ཁོ་ན་ཉིད་ཀྱི་ཡེ་ཤེས་སོ། །དེ་ཡི་ས་བོན་ནི་བག་ཆགས་སོ། །དེའི་སྒོམ་པ་ནི་སྒོམ་པ་ཤིན་ ཏུ་གོམས་པར་བསྐྱེད་པ་སྟེ། དེས་ནི་དངོས་པོའི་བག་ཆགས་གཟུགས་ལ་སོགས་པར་རྟོགས་པའི་ས་བོན་སྤོང་ཞིང་ སེལ་བར་བྱེད་དོ། །ཅུང་ཟད་མེད་ཅེས་བྱ་བ་ནི་དངོས་པོ་དང་དངོས་པོ་མེད་པ་དག་གོ་ཞེས་སོགས་ནས་དེ་ལྟར་ལྷག་ མ་དང་བཅས་པའི་མྱ་ངན་ལས་འདས་པ་བཤད་ནས་ལྷག་མེད་བསྟན་པའི་ཕྱིར། གང་ཚེ་ལ་སོགས་པའོ་ཞེས་དང༌། རྒྱལ་བའི་སྐུ་བསྒྲུབས་ནས་བྱང་ཆུབ་སེམས་དཔའ་སེམས་དང་བཅས་པ་འདས་པར་གྱུར་ཀྱང་གདུལ་བྱ་དང་སྨོན་ལམ་ རྣམ་པར་དག་པའི་ཤུགས་གཉིས་ཀྱིས་སེམས་ཅན་ཐམས་ཅད་ཀྱི ་དོན་མཛད་པར་འགྱུར་གྱི ་ཉན་ཐོས་ལྟར་ཡོངས་སུ་

མྱ་ངན་ལས་འདའ་བ་ནི་མ་ཡིན་ནོ། །ཞེས་དང༌། སྔར་ནི་སྒྱུ་མ་དང་མཉམ་པའི་སེམས་དེ་ལས་བསོད་ནམས་སྐྱེ་བར་ བཤད་ལ། ད་ལྟར་མེད་དུ་ཟིན་ཡང་ཞེས་བྱ་བ་ནི་འདིར་ཁྱད་པར་རོ། །བསོད་ནམས་ཀ ྱི ་འབྲས་བུ་མཚུངས་པ་དེ་ཡང་ ལུང་གི་ཚད་མ་ལས་གྲུབ་པ་ཡིན་པས་ཀུན་རྫོབ་ཏུའམ་དོན་དམ་པ་གང་ཡིན་ཡང་སངས་རྒྱས་བཞུགས་པ་ལ་མཆོད་ པ་བྱས་པ་དང་འདྲ་བར་འབྲས་བུ་དང་བཅས་པ་ཡིན་ནོ། །ཞེས་བཤད་དོ། ། བི་བྷཱུ་ཏིས་ནི། སྟོང་ཉིད་ལ་མངོན་པར་ཞེན་པ་ཡང་སྐྱོན་ནོ་ཞེ་ན། དངོས་པོའམ་སྟོང་པ་ཉིད་ཅི་ཡང་མེད་ཅེས་ གོམས་པས་ཕ ྱི ས་སྟོང་ཉིད་ཀྱི ་བག་ཆགས་ཀྱང་སྤོང་སྟེ། ཐབས་ནི་གྲུ་ལྟ་བུ་ཡིན་པའི་ཕྱི ར་རོ། །ཞེས་དང༌། གང་གི་ཚེ་ དོན་དམ་ཡོད་པའི་དངོས་པོ་མེད་པ་ལ་དངོས་མེད་ཀྱང་མེད་པས་དེ་གཉིས་བློའི་མདུན་དུ་མི་སྣང་ལ་དངོས་པོ་དང་ དངོས་མེད་མ་ཡིན་པའི་ཕུང་པོ་གསུམ་པ་ཡང་མེད་པས་དམིགས་པ་མེད་པ་རྟེན་མེད་པ་བུད་ཤིང་ཟད་པའི་མེ་བཞིན་ དུ་བློ་མྱ་ངན་ལས་འདས་སོ། །ཞེས་དང༌། རྒྱལ་བའི་སྐུ་མཚན་དཔེར་ལྡན་པ་སྣང་བར་འགྱུར་རོ། །གང་ལས་ཤེ་ན། གདུལ་བྱའི་དགེ་བའི་རྩ་བ་ཡོངས་སུ་ས ྨི ན་པ་དང་བཅོམ་ལྡན་འདས་ཀ ྱི ་སྨོན་ལམ་ལས་སོ། །ཞེས་དང༌། དུག་སེལ་བའི་ སྨན་པ་སྔགས་ཀ ྱི ་ནུས་པ་ཐོབ་པས་ཤིང་ལ་སོགས་པའི་སྡོང་པོ་སྔགས་ཀ ྱིས་བསྒྲུབས་ནས་བདག་མེད་ཀྱང་འདིས་ དུག་ཐམས་ཅད་སེལ་བར་གྱུར་ཅིག་སྙམ་དུ་བསམས་ནས་ཤི་སྟེ་ཡུན་རིང་ལོན་ཡང་དུག་དང་གདོན་ག ྱི ས་བརླམས་པ་ སོགས་སེལ་བ་ལྟར། ཞེས་དང༌། འདིར་རིགས་པ་མི་དགོས་ཏེ་དེ་འབྲས་ལུང་ལས་ཡིན་ནོ། །ཞེས་དང༌། དབུ་མ་པའི་ ཀུན་རྫོབ་དང་ཁྱེད་ཀ ྱི ་དོན་དམ་པར་འདི་ཁས་ལེན་དགོས་སོ། །ཞེས་འཆད་དོ། །དཀའ་འགྲེལ་ཆུང་ངུ་ལས་ནི། སྒྱུ་མར་ རྟོག་པ་མི་སྤང་ངམ་ཞེ་ན་མ་ཡིན་ནོ། །ཞེས། ཅི་ཡང་མེད་ཅེས་གོམས་པས་ནི། །ཞེས་སོ། །མེད་འཛིན་ཉིད་ཀྱང་སྤང་བ་ ནི། །གང་ཚེ་གང་ཞིག་མེད་དོ་ཞེས། །སོགས་ཏེ་མེད་པ་གང་ཡིན་ཞེས་འདྲི་ན་བུམ་པའོ། །ཞེས་ལན་བརྗོད་པ་འཇིག་ རྟེན་ན་མཐོང་བས་བུམ་པ་མ་གྲུབ་ན་དེ་ལ་བརྟེན་པའི་དགག་པ་ཡང་མི་འགྲུབ་པས་མེད་པ་ཉིད་ཀྱང་མི་དམིགས་སོ། ། འོ་ན་དེ་ཁོ་ན་མཐོང་བ་མཐར་ཐུག་པའི་སངས་རྒྱས་ཀྱི ་མཁྱེན་པས་ཅི་ཞིག་མཐོང་སྙམ་ན། དོན་ལ་ནི་ཤེས་པ་ འགའ་ཡང་མི་འཇུག་པས་དེ་མཐོང་བའི་ཤེས་པ་སྐྱེ་བ་མེད་དོ། །ཞེས་སྟོན་པ་ནི། གང་ཚེ་དངོས་དང་དངོས་མེད་དག །སོགས་ཏེ་གཟུགས་ཀྱི་རྣམ་པ་ཐམས་ཅད་མ་དམིགས་པ་ལ་ནམ་མཁའ་མཐོང་བར་བརྗོད་པ་བཞིན་དུ་མཚན་མའི་ རྣམ་པ་ཐམས་ཅད་མ་དམིགས་པ་ཉིད་ལ་མཚན་མ་མེད་པའི་དབྱིངས་ཞེས་བརྗོད་པར་ཟད་དེ། རྒྱུད་བླ་མར། ལོངས་སྤྱོད་རྒྱུ་ཀུན་རབ་ཞི་དང༌། ། རྣམ་པར་རྟོག་པ་མེད་པའི་ཐུགས། །ཞེས་སོ། ། དེ་ལྟར་སྐད་ཅིག་གཅིག་དང་ལྡན་པའི་ཤེས་རབ་ཀྱི ས་ཆོས་ཐམས་ཅད་ཀ ྱི་དེ་བཞིན་ཉིད་མངོན་པར་རྫོགས་པར་སངས་ རྒྱས་ནས་དེའི་རྗེས་ལ་རྣམ་པར་གྲོལ་བའི་ལམ་མངོན་དུ་གྱུར་པ་ན། མེ་ལོང་ལྟ་བུའི་ཡེ་ཤེས་རྟག་ཏུ་འཇུག་པ་ནི་ ལོངས་སྐུ་ཡིན་ལ་དེ་ལས་འཇིག་རྟེན་ཐམས་ཅད་དུ་སོ་སོའི་བསམ་པ་བཞིན་གྱི་སྤྲུལ་པ་སྣ་ཚོགས་འཇུག་པ་སྤྲུལ་པའི་

སྐུ་བརྙེས་པའོ། །ཞེས་དང༌། མེ་ལོང་ལྟ་བུ་དེ་ནི་གཟུགས་སྐུ་སྣང་བའི་བདག་པོའི་རྒྱུ་ཡིན་པའམ་གཟུགས་ཀྱི་རྒྱུ་ཡིན་ ཏེ། ཞེས་དང༌། སྤྲུལ་པ་ནི་གཟུགས་སྐུ་སྣང་བའི་མཚན་ཉིད་ཀྱི་གཟུགས་སྐུ་ཡིན་ཏེ་འཇིག་རྟེན་ལ་གཟུགས་སུ་མཐོང་ བའི་ཕྱིར་ཞེས་བཤད་ལ། ཀུན་རྫོབ་བམ་ནི་དེ་ཉིད་དུའང༌། །སོགས་ལ་དཀའ་འགྲེལ་ཆུང་བ་ན་བཤད་པ་མི་སྣང་ལ། ཤེར་ལེའི་དཀའ་འགྲེལ་ཆུང་བ་ལས་ནི། སངས་རྒྱས་ཉིད་དང་སྦྱི ན་པ་ལ་སོགས་པའི་འབྲས་བུ་ལུང་གི་དབང་ལས་ ཡིན་ན་དེའི་ཚེ་ཀུན་རྫོབ་ཏུའམ་དོན་དམ་ཡིན་ཡང་སླ་སྟེ་ཁྱད་པར་ཅི་ཡོད་ཅེས་བཀྲལ་ཏོ། ། ས་བཟང་བས་ནི། ཀུན་རྫོབ་གཟུགས་སྐུའམ་དོན་དམ་ཆོས་སྐུ་ལའང་རུང་སྟེ། ཞེས་དང༌། སྔོན་བྲམ་ཟེ་ཤངྐུ་ནིས་ བསྒྲུབས་པའི་མཆོད་སྡོང་ཞེས་འབྲུ་གཉེར་ཏོ། ། ཇོ་བོ་ཆེན་པོ་ལས་བརྒྱུད་པའི་སྤྱོད་འཇུག་གི་ཟིན་བྲི ས་འགའ་ན་སྔོན་བྲམ་ཟེ་ཤྲི་ཤངྐུ་ཞེས་བྱ་བ་ཡོད་པའི་ས་ ཕྱོགས་སུ་ཀླུ་ནད་ཀྱིས་ཐམས་ཅད་གཙེས་ནས་དེས་ཀླུ་དབང་དུ་བྱེད་པའི་སྔགས་ཚོལ་དུ་ཕྱིན་པས་བུད་མེད་ནག་མོ་ ཞིག་བུ་ཆུང་བསྙལ་ཏེ་ཡུར་མ་བྱེད་པ་ན་བུ་ཆུང་དེ་ངུ་བ་ལ་བུད་མེད་དེས་ཡུངས་ཀར་གཏོར་བས་སྦྲུལ་ནག་པོ་ཅིག་ བྱུང་ནས་དེ་ལ་ལྕེས་བལྡགས་པས་ཤི་བ་ལྟར་གྱུར། ཡུར་མ་ཟིན་པ་ན་རྫས་གཞན་ཞིག་གཏོར་བས་སྦྲུལ་དཀར་པོ་ ཅིག་བྱུང་སྟེ་བལྡགས་པས་སོས་པར་མཐོང་ནས། དེ་ལ་རིག་སྔགས་ཞུས་པས་ཁྱི ་ནག་མོའི་འོ་མ་ཕུལ་བརྒྱད་འཐུང་དུ་ བཅུག་པ་ན་བདུན་འཐུང་ནས་གང་མ་ཡོག་པས་ཀླུ་བདུན་དབང་དུ་འདུས་ལ་བརྒྱད་པ་མཐའ་ཡས་དབང་དུ་མ་འདུས་ པས་བྱིས་པ་ཞིག་གིས་སོགས་ཕྲག་ཏུ་དུག་སྒོར་འོང་དེའི་ཚེ་རྒྱ་མཚོའི་ལྦུ་བ་ལོང་ལ་འཐུང་ཞིག་ཟེར་ཏེ། བྲམ་ཟེ་དེས་ མང་པོའི་ནད་ཞི་བར་བྱས་ཕྱི ས་མཐའ་ཡས་ཀ ྱི ་གནོད་པ་ལ་རྒྱ་མཚོའི་ལྦུ་བ་མ་འབྱོར་བས་ཤི་བའི་རོ་མཆིས་བྲང་དེས་ མཁའ་ལྡིང་གི་མཆོད་སྡོང་ལ་བཀལ་བས་སོས་ཏེ་ཡུན་རིང་པོར་མི་རྣམས་ལ་ཕན་པ་བྱས་ནས་མཆོད་སྡོང་དེས་དུག་ ཐམས་ཅད་ཞི་བར་ནུས་པའི་སྨོན་ལམ་བཏབ་པོ་ཞེས། བྲམ་ཟེ་ཤངྐུའི་སྔོན་ནས་ཡོད་པ་ལྟར་སྣང་ལ་སྤ ྱིར་དཔེ་འདིའི་ ཁུངས་གསལ་བ་ཡོད་ངེས་པས་བཙལ་བར་རིགས་སོ། ། གཉིས་པ་སྟོང་ཉིད་ཀྱི ་མཐོང་བ་ལམ་དུ་སྒྲུབ་པ་ལ་གཉིས། ལུང་གིས་སྒྲུབ་པ་དང༌། རིགས་པས་སྒྲུབ་པའོ། །དང་པོ་ ལུང་གིས་སྒྲུབ་པ་ལ་ཡང་གསུམ། རྩོད་པ་དགོད་པ། ལུང་གི་ལན་མདོར་བསྟན་པ། ཐེག་པ་ཆེན་པོ་བཀར་སྒྲུབ་ པའོ། །དང་པོ་རྩོད་པ་དགོད་པ་ནི། བདེན་པ་མཐོང་བས་གྲོལ་འགྱུར་ག ྱི ། ། སྟོང་ཉིད་མཐོང་བས་ཅི་ཞིག་བྱ། །ཞེས་པ་དང༌། གཉིས་པ་ལུང་གི་ལན་མདོར་བསྟན་པ་ནི། 

གང་ཕ ྱིར་ལུང་ལས་ལམ་འདི་ནི། ། མེད་པར་བྱང་ཆུབ་མེད་པར་གསུངས།། །།ཞེས་པ་དང༌། གསུམ་པ་ཐེག་པ་ཆེན་པོ་བཀར་སྒྲུབ་པ་ནི། གལ་ཏེ་ཐེག་ཆེན་མ་གྲུབ་ན། ། ཁྱོད་ཀྱི་ལུང་ནི་ཇི་ལྟར་གྲུབ། ། གང་ཕ ྱིར་གཉིས་ཀ་ལ་འདི་གྲུབ། ། དང་པོ་ཁྱོད་ལ་འདི་མ་གྲུབ།།  །། རྐྱེན་གང་གིས་ནི་དེར་ཡིད་ཆེས། ། དེ་ནི་ཐེག་ཆེན་ལ་ཡང་མཚུངས། ། ངག་གང་མདོ་སྡེ་ལ་འཇུག་དེ། ། གལ་ཏེ་སངས་རྒྱས་གསུང་འདོད་ན།།  །། ཐེག་ཆེན་ཕལ་ཆེར་ཁྱེད་ཅག་གི ། མདོ་དང་མཚུངས་འདོད་མིན་ནམ་ཅི། ། གལ་ཏེ་མ་བརྟགས་གཅིག་གིས་ནི། ། ཐམས་ཅད་སྐྱོན་དང་བཅས་འགྱུར་ན།།  །། མདོ་མཚུངས་གཅིག་གིས་ཐམས་ཅད་ནི། ། རྒྱལ་བས་གསུངས་པ་ཅིས་མ་ཡིན། ། ངག་གང་འོད་སྲུང་ཆེན་པོ་ལ། ། སོགས་པས་གཏིང་མ་དཔོགས་གྱུར་པ།།  །། དེ་ནི་ཁྱོད་ཀྱི ས་མ་རྟོགས་པས། ། གཟུང་བྱ་མིན་པར་སུ་ཞིག་བྱེད། ། དེ་ནི་ཐེག་ཆེན་ལ་ཡང་མཚུངས། ། གཞན་གཉིས་འདོད་པས་བདེན་ན་ནི།།  །།

ིག་བྱེད་སོགས་ཀྱང་བདེན་པར་འགྱུར། ། ཐེག་ཆེན་རྩོད་བཅས་ཕ ྱིར་ཞེ་ན། ། ལུང་ལ་མུ་སྟེགས་པ་རྣམས་དང༌། ། ལུང་གཞན་ལ་ཡང་རང་གཞན་དག།  །། རྩོད་བཅས་ཡིན་ཕྱི ར་དོར་བྱར་འགྱུར། ། ཞེས་གསུངས་ཏེ། རྐང་པ་དང་པོ་དྲུག་གིས་མཚུངས་པ་བརྗོད། ངག་གང་སོགས་ཚིགས་བཅད་གཅིག་གིས་མདོ་སྡེ་ ལ་འཇུག་པ་ལ་སོགས་པར་བསྒྲུབས། གལ་ཏེ་སོགས་ཚིགས་བཅད་གཅིག་གིས་ལྡོག་ཚུལ་གྱི ས་དགག་ནུས་ན་རྗེས་ འགྲོའི་ཚུལ་གྱི ས་སྒྲུབ་ནུས་པར་སྟོན། ངག་སོགས་རྐང་པ་ལྔས་རང་གིས་མ་རྟོགས་པ་གཞན་འགོག་བྱེད་ཀ ྱི ་གཏན་ ཚིགས་མ་ཡིན་པར་སྟོན། གཞན་སོགས་རྐང་པ་དྲུག་གིས་གཉིས་ཀས་འདོད་པ་དང་རྩོད་བཅས་ཀ ྱི ་རྟགས་ཀ ྱི ས་དངོས་ རྟགས་གང་དུ་ཡང་སྒྲུབ་མི་ནུས་པར་བསྟན་ཏོ། ། གཉིས་པ་རིགས་པས་སྒྲུབ་པ་ནི། བསྟན་རྩ་དགེ་སློང་ཉིད་ཡིན་ན། ། དགེ་སློང་ཉིད་ཀྱང་དཀའ་བར་གནས། ། སེམས་ནི་དམིགས་དང་བཅས་རྣམས་ཀྱི།།  །། མྱ་ངན་འདས་པའང་དཀའ་བར་གནས། ། ཉོན་མོངས་སྤངས་པས་གྲོལ་ན་དེའི། ། དེ་མ་ཐག་ཏུ་དེར་འགྱུར་རོ། ། ཉོན་མོངས་མེད་ཀྱང་དེ་དག་ལ།།  །། ལས་ཀ ྱི ་ནུས་པ་མཐོང་བ་ཡིན། ། རེ་ཞིག་ཉེར་ལེན་སྲེད་པ་ནི། ། མེད་ཅེས་ངེས་པ་ཉིད་ཅེ་ན། ། སྲེད་འདི་ཉོན་མོངས་ཅན་མིན་ཡང༌།།  །། ཀུན་རྨོངས་བཞིན་དུ་ཅི་སྟེ་མེད། །

ོར་བའི་རྐྱེན་ག ྱི ས་སྲེད་པ་ཡིན། ། ཚོར་བ་དེ་དག་ལ་ཡང་ཡོད། ། དམིགས་པ་དང་ནི་བཅས་པའི་སེམས།།  །། འགའ་ཞིག་ལ་ནི་གནས་པར་འགྱུར། ། སྟོང་ཉིད་དང་ནི་བྲལ་བའི་སེམས། ། འགགས་པ་སླར་ཡང་སྐྱེ་འགྱུར་ཏེ། ། འདུ་ཤེས་མེད་པའི་སྙོམས་འཇུག་བཞིན།།  །། ཞེས་གསུངས་ཏེ། དང་པོས་སྟོང་ཉིད་མ་རྟོགས་ན་དོན་དམ་ག ྱི་དགེ་སློང་དང་མྱང་འདས་མི་འཐོབ་པར་བསྟན། ཉོན་ མོངས་སོགས་ཚིགས་བཅད་ཕྱེད་དང་གསུམ་ག ྱི ས་དགྲ་བཅོམ་པ་རྣམས་ཀྱང་ལས་ལས་མ་གྲོལ་བར་བསྟན། དམིགས་ པ་སོགས་རྐང་པ་ལྔས་སྟོང་ཉིད་མ་རྟོགས་ན་སྐྱེ་བའི་རྒྱུན་མི་འཆད་པར་བསྟན་ཏོ། ། གསུམ་པ་གཉི་གའི་བྱེད་པ་བསྡུ་བ་ནི། དེས་ན་སྟོང་ཉིད་བསྒོམ་པར་བྱ། ། རྨོངས་པ་སྡུག་བསྔལ་ཅན་དོན་དུ། ། ཆགས་དང་འཇིགས་མཐའ་ལས་གྲོལ་བར། ། འཁོར་བར་གནས་པ་འགྲུབ་འགྱུར་བ།།  །། འདི་ནི་སྟོང་ཉིད་འབྲས་བུ་ཡིན། ། དེ་བས་སྟོང་པ་ཉིད་ཕྱོགས་ལམ། ། སུན་འབྱིན་པ་ནི་འཐད་མ་ཡིན། ། དེས་ན་ཐེ་ཚོམ་མི་ཟ་བར།།  །། སྟོང་པ་ཉིད་ནི་བསྒོམ་པར་བྱ། ། ཉོན་མོངས་ཤེས་བྱའི་སྒྲིབ་པ་ཡི། ། མུན་པའི་གཉེན་པོ་སྟོང་པ་ཉིད། ། མྱུར་དུ་ཐམས་ཅད་མཁྱེན་འདོད་པས།།  །།

ེ་ནི་ཇི་ལྟར་སྒོམ་མི་བྱེད། ། དངོས་གང་སྡུག་བསྔལ་སྐྱེད་བྱེད་པ། ། དེ་ལ་སྐྲག་པ་སྐྱེ་འགྱུར་མོད། ། སྟོང་ཉིད་སྡུག་བསྔལ་ཞི་བྱེད་པ། ། དེ་ལ་འཇིགས་པ་ཇི་ལྟར་སྐྱེ།།  །། ཞེས་གསུངས་ཏེ། རྐང་པ་ལྔས་སྟོང་པ་ཉིད་བསྒོམས་པའི་འབྲས་བུ་བཤད། ཚིགས་བཅད་གཅིག་གིས་ཐེ་ཚོམ་སྤོང་ བར་གདམས། ལྷག་མས་ཤིན་ཏུ་སྒོམ་རིགས་པར་བསྟན་པའོ། ། དེ་ཡང་ཉན་ཐོས་གྲུབ་མཐའ་པ་ན་རེ། བདེན་པ་བཞི་ལ་རྣམ་པ་བཅུ་དྲུག་ཏུ་མཐོང་བས་འཁོར་བ་ལས་གྲོལ་བར་ འགྱུར་བ་ཡིན་གྱི་སྟོང་པ་ཉིད་མཐོང་བས་ཅི་ཞིག་བྱ་ཞེས་ཟེར་ན། གང་གི་ཕྱི ར་སྟོན་པ་ཉིད་ཀྱི ་ལུང་ལས་སྟོང་ཉིད་ མཐོང་བའི་ལམ་འདི་ནི་མེད་པར་གྱུར་ན་བྱང་ཆུབ་འཐོབ་པ་མེད་པར་གསུངས་ཏེ། རྒྱལ་བའི་ཡུམ་ལས། དངོས་པོའི་ འདུ་ཤེས་ཅན་ལ་ཤེས་རབ་ཀྱི ་ཕ་རོལ་ཏུ་ཕ ྱི ན་པ་སྒོམ་པ་མེད་དོ། །ཏིང་ངེ་འཛིན་དང་གཟུངས་ཀྱི ་སྒོ་ཐམས་ཅད་དང༌། སྟོབས་དང༌། མི་འཇིགས་པ་དང༌། སོ་སོ་ཡང་དག་པར་རིག་པ་ནས་སངས་རྒྱས་ཀྱི ་ཆོས་མ་འདྲེས་པ་སྒོམ་པའི་བར་ དུ་མེད་དོ། །ཞེས་དང༌། མཉམ་པ་ཉིད་ལ་འཇུག་པའི་མདོ་ལས། འཇམ་དཔལ་སྟོང་པ་ཉིད་ཡིད་ལ་བྱེད་པས་བྱང་ཆུབ་ གསུམ་པོ་འཐོབ་པ་འདི་ནི་གནས་ཡོད་ཅིང་སྐབས་ཡོད་དོ། །དངོས་པོའི་འདུ་ཤེས་ཅན་གྱི ས་བྱང་ཆུབ་གསུམ་འཐོབ་པ་ འདི་ནི་གནས་མེད་ཅིང་སྐབས་མེད་དོ། །ཞེས་དང༌། རྒྱལ་བ་འདས་དང་མ་བྱོན་ཕྱོགས་བཅུར་གང་བཞུགས་པ། ། ཀུན་ལམ་ཕ་རོལ་ཕ ྱིན་པ་འདི་ཡིན་གཞན་མ་ཡིན། ། ཞེས་སོགས་རྒྱ་ཆེར་གསུངས་པའི་ཕྱིར། དེ་ལ་ཉན་ཐོས་ཀ ྱི་འཕགས་པ་ཐེག་ཆེན་སྤོང་བ་ནི་མི་སྲིད་དེ་དགྲ་བཅོམ་པ་ གང་ཐེག་པ་ཆེན་པོ་འདི་ཐོས་ནས་མངོན་པར་དང་བར་མི་འགྱུར་བ་ནི་གནས་མ་ཡིན་ཞིང་སྐབས་མེད་པར་གསུངས་ ལ། རྒྱུན་ཞུགས་ཀ ྱི་བར་ཡང་དེས་ཕྱོགས་མཚོན་ནུས་པའི་ཕྱི ར། འདུ་ཤེས་ཉི་ཤུ་ལས་གང་ཡང་རུང་བ་ཐོབ་པ་བསམ་ གཏན་ལྷུར་བྱེད་པ་རྣམས་ཀྱང་ཐེག་ཆེན་སྤོང་བ་སྤ ྱི ར་ཉུང་སྟེ། དེ་དག་ཀྱང་རང་རྒྱུད་ཀ ྱི ་གནས་སྐབས་ལ་རྟོག་པ་ལྷུར་ བྱེད་པ་མང་བའི་ཕྱི ར། འོན་ཀྱང་བསམ་གཏན་བཞི་པའི་དངོས་གཞི་ཐོབ་ནས་འདུ་ཤེས་དང་ཚོར་བ་བཀག་པ་འདུ་ ཤེས་མེད་པའི་སྙོམས་འཇུག་ཐོབ་པ་ན་བདག་དགྲ་བཅོམ་ཐོབ་བོ་སྙམ་དུ་འཛིན་པ་དགྲ་བཅོམ་པར་མངོན་པའི་ང་རྒྱལ་ ཅན་ཞེས་བྱ་བ་འདིས་ཐེག་ཆེན་སྤོང་བ་ས ྲིད་དེ། དཀོན་མཆོག་ཟ་མ་ཏོག་གི་མདོ་ལས་བཤད་པའི་ཕྱི ར་དང༌། སྤ ྱི ར་དྲང་སྲོང་མངོན་ཤེས་ལྔ་ལྡན་གྱི ས་སྔོན་གནས་རྗེས་སུ་དྲན་པའི་མངོན་ཤེས་ཀྱི ས་སྐྱེ་བ་སྔ་མ་ལྔ་བརྒྱ་

མཐོང༌། དེ་ཕན་མ་མཐོང་བས་དེ་ཕན་བདག་མེད་དོ་ཞེས་སོགས་སྐྱེ་བ་སྔ་ཕ ྱི་གྲངས་ཅན་ག ྱི ་ལོག་པའི་གྲུབ་མཐའ་བྱུང་ བའི་ཕྱི ར་རོ། །དེས་ན་གཙོ་བོར་ཉན་ཐོས་རྟོག་གེ་པ་སྡེ་སྣོད་གསུམ་ལས་གང་ཡང་རུང་བའི་ཚིག་ཙམ་འཛིན་ཞིང་དེ་ལ་ རིག་གྲོལ་ག ྱི་སྤོབས་པར་རློམ་པས་ཁེངས་པ་པཎྜི ་ཏ་ལ་སོགས་པར་གྲགས་ཤིང་ཁས་འཆེ་བ་དག་ནི་སངས་རྒྱས་ཀྱི་ ཆེས་བསམ་གྱིས་མི་ཁྱབ་པ་མི་ཤེས་པར་རང་གི་ཤེས་པའི་སྦྲང་མའི་འདོམ་ལྟ་བུས་ཆོས་ཀ ྱི ་ནམ་མཁའ་མཐའ་ཡས་ པའི་ཚད་འཛིན་ཞིང་ཟིན་པར་རློམ་སྟེ། དེ་དང་མ་མཐུན་ནོ་ཅོག་ཆོས་མིན་པར་སྨྲ་ཞིང་ཁོང་ཁྲོ་བས་གཤེ་ཞིང་སྤོང་བར་ བྱེད་དེ། སྤྲིན་ཆེན་པོ་དང་རྔ་བོ་ཆེ་ལ་སོགས་ལས་རྒྱ་གར་ག ྱི་ཡུལ་དབུས་དང༌། ནུབ་ཕྱོགས་དང༌། ཤར་ཕྱོགས་ལ་ སོགས་པར་ཐེག་ཆེན་སྤོང་བ་ཉན་ཐོས་པར་ཁས་འཆེ་བ་འདི་སྙེད་རེ་འབྱུང་ཞིང་དེ་ཐམས་ཅད་ཆོས་སྤངས་པའི་སྒྲིབ་ པས་ངན་འགྲོ་མཐའ་ཡས་པར་གཞོལ་བར་ལུང་བསྟན་པ་ལྟ་བུ་དང༌། བོད་ཡུལ་འདིར་ཡང་མཐའ་བཞི་བསལ་བའི་ལྟ་བ་ལ་ཡོད་མིན་མེད་མིན་པ་ཞེས་འགོག་པ་དང༌། བློ་བྲལ་ཡིད་ ལ་མི་བྱེད་པའི་སྒོམ་པ་ལ་རྒྱ་ནག་ཧ་ཤང་གི་ལུགས་ཞེས་འདོར་བ་དང༌། རྣམ་རྟོག་གི་རང་བཞིན་ཆོས་ཉིད་དུ་བསྟན་ པ་དང་བླང་དོར་མེད་པར་བསྟན་པ་སོགས་ལ་ལོག་པའི་ཆོས་ཚད་མེད་པར་འཛིན་པ་པོ་སྨྲ་བའི་ཉི་མར་རློམ་པ་མཐའ་ ཡས་པར་བྱུང་ཞིང་རྗེས་འབྲངས་རྣམས་ཀ ྱི ས་ཀྱང་ད་ལྟའི་བར་དུའང་དེའི་ཆོས་སྤོང་གི་རྡོ་རྟའི་ངག་སྒྲོས་རྒྱ་ཆེར་སྤེལ་ ཞིང་ས་འོག་གི་སྒོ་འབྱེད་པར་སྣང་བའི་ཕྱི ར། དེས་ན་དེ་ལྟ་བུའི་སྐལ་ངན་ཤིང་སྲིན་ལྟ་བུ་དག་ན་རེ། ཐེག་པ་ཆེན་པོ་བྱ་བ་མེད་དེ། ཤཱ་རིའི་བུ་ལ་སོགས་པ་སྟོན་ པའི་དངོས་ཀ ྱི ་འཁོར་རྣམས་ཀ ྱི ས་མ་ཐོས་པའི་ཕྱིར། གལ་ཏེ་ཐོས་ན་བདག་ཅག་ཉན་ཐོས་རྣམས་ལ་འོང་རིགས་པ་ལས་ མ་བྱུང་བའི་ཕྱི ར་དང༌། མདོ་སྡེ་ལ་འཇུག འདུལ་བ་ལ་སྣང༌། ཆོས་ཉིད་དང་མི་འགལ་ན་བཀར་གསུངས་པ་ལས་ཐེག་ ཆེན་ནི་དེ་ལྟ་བུ་མ་ཡིན་པའི་ཕྱིར་ཏེ། ངེད་ཀྱི ་མདོ་སྡེ་ལ་མི་འཇུག་པ་ལ་སོགས་པའི་ཕྱིར་ཞེས་ཟེར་རོ། ། དེ་ལ་སྨྲས་པ། གལ་ཏེ་ཐེག་ཆེན་བཀའ་ཡིན་པར་མ་གྲུབ་ན། ཉན་ཐོས་པ་ཁྱོད་ཀྱི ་ལུང་སྡེ་སྣོད་གསུམ་ནི་བཀའ་ ཡིན་པར་ཇི་ལྟར་གྲུབ་ཅེས་དྲིའོ། །གང་གི་ཕྱིར་ཡུ་བུ་གཉི་ག་ལ་འདི་གྲགས་ཤིང་གྲུབ་པས་སོ་ཞེ་ན། ཅི་ཁྱོད་ཀྱི ས་ཐོག་ མ་མེད་པ་ནས་འདི་བཀར་ཡིད་ཆེས་པ་ཡིན་ནམ། ཕྱིས་དགེ་བའི་བཤེས་གཉེན་གྱི་མཐུས་བཀར་ཤེས་པ་ཡིན། དང་ པོ་ལྟར་ནི་མ་ཡིན་ཏེ། ཁྱོད་བྱིས་པ་སྐྱེས་མ་ཐག་པ་ཤེད་མ་བྱེ་བའི་དུས་དང་གྲུབ་མཐའ་ལ་མ་ཞུགས་པས་བཀའི་ཐ་ སྙད་ལ་ཡང་རྨོངས་པའི་ཁྱིམ་པའི་དུས་ན་འདི་བཀའ་ཡིན་པར་ཁྱོད་ལ་མ་གྲུབ་པའི་ཕྱིར། དགེ་བའི་བཤེས་གཉེན་ལ་ སོགས་པའི་རྐྱེན་གང་གིས་ནི་སྟོན་པ་སངས་རྒྱས་དང༌། བསྟན་པ་དམ་ཆོས་དང༌། འདྲེན་པ་དགེ་འདུན་ལ་དེ་དང་དེར་ ཡིད་ཆེས་པ་ཡིན་ན་ནི་འདི་ཐེག་ཆེན་ལ་ཡང་མཚུངས་ཏེ། ཐེག་ཆེན་གྱི་དགེ་བའི་བཤེས་གཉེན་དང༌། ཟབ་རྒྱས་ཀྱི ་སྡེ་ སྣོད་ཀ ྱི ་རྐྱེན་ལས་ཆོས་གཟུགས་ཀ ྱི ་སྐུ་བསམ་ག ྱིས་མི་ཁྱབ་པ་དང་ཐེག་ཆེན་གྱི ་སྡེ་སྣོད་མཐའ་ཡས་པ་དང་བྱང་ཆུབ་ སེམས་དཔའི་དགེ་འདུན་རྨད་དུ་བྱུང་བ་ལ་ཡིད་ཆེས་སྐྱེ་བའི་ཕྱི ར་རོ། །ཤཱ་རིའི་བུ་སོགས་ཉན་ཐོས་ཆེན་པོ་རྣམས་ ཀ ྱིས་མ་གསན་པ་ཡང་མ་ཡིན་ཏེ། ཐེག་ཆེན་གྱི ་མདོ་ཆེན་པོ་རྣམས་ཀ ྱི ་གླེང་གཞིར་དེ་དག་གི་མཚན་སྨོས་ཤིང་བྱང

ཆུབ་སེམས་དཔའ་ཆེན་པོ་རྣམས་དང་དེ་དག་དྲིས་ལན་ག ྱི ས་ཆོས་གཏན་ལ་ཕབ་པའི་ཕྱིར། ཐེག་ཆེན་གྱི་སྣོད་དུ་མ་ གྱུར་པའི་ཉན་ཐོས་ཕྱོགས་རེ་བས་མ་ཐོས་ཤིང་མ་མྱོང་བ་ནི་ཐེག་ཆེན་མེད་པར་སྒྲུབ་པའི་རྟགས་ཡང་དག་ཏུ་མི་འགྱུར་ ཏེ། པདྨ་ལས་བུང་བས་སྦྲང་རྩི་བླངས་པ་མི་སྲིད་དེ། པདྨ་ལ་སྦྲང་རྩི ་ཡོད་ན་པདྨའི་རྩ་བར་རྟག་ཏུ་ཞེན་པའི་སྲི ན་བུ་དང་ སྦལ་པ་དག་གིས་མྱོང་དགོས་པ་ལས་མ་མྱོང་བའི་ཕྱིར་ཞེས་པ་དང་ཁྱད་པར་ཅི་ཡོད། ངག་གང་མདོ་སྡེ་ལ་འཇུག འདུལ་བ་ལ་སྣང༌། ཆོས་ཉིད་དང་མི་འགལ་བའི་ཚིག་དེ། གལ་ཏེ་སངས་རྒྱས་ཀྱི་ གསུང་ཡིན་པར་འདོད་མོད། འོ་ན་ཉན་ཐོས་ཀ ྱི ་སྡེ་སྣོད་གསུམ་པོ་དེ་ཡང་བཀའ་མ་ཡིན་པར་འགྱུར་ཏེ་ཐེག་ཆེན་གྱི་ མདོ་སྡེ་ལ་མི་འཇུག འདུལ་བ་ལ་མི་སྣང༌། ཆོས་ཉིད་དང་འགལ་བའི་ཕྱིར། སྐྱོན་མེད་དེ་ཉན་ཐོས་ཉིད་ཀྱི ་མདོ་སྡེ་ལ་ འཇུག་པ་ལ་སོགས་པའི་ཕྱི ར་སྙམ་ན། འོ་ན་ཐེག་ཆེན་གྱི ་ཆོས་ཀྱང་ཐེག་ཆེན་ཉིད་ཀྱི ་མདོ་སྡེ་ལ་འཇུག་པ་ལ་སོགས་ པས་བཀར་ཅིས་སྒྲུབ་མི་ནུས། དེས་ན་ཐེག་ཆེན་ཕལ་ཆེར་ཡང་ཁྱོད་ཅག་གི་མདོ་དང་མཚུངས་ཏེ་གནས་སྐབས་དེ་ དང་དེར་གསུངས་པའི་བཀའ་ཡིན་པར་ཅིས་མི་འདོད། འདིར་མ་ཡིན་ནམ་ཞེས་འདྲི་ཚིག་ལྟ་བུར་བསྒྱུར་བ་ནི་འགྱུར་ ནུས་པ་ཆུང་སྟེ་ཅིས་མི་འདོད་ཅེས་ཁྱོད་ཀྱང་མི་འདོད་བཞིན་དུ་ཁས་ལེན་དགོས་པར་འགྱུར་རོ་ཞེས་པའི་དོན་དུ་ འཆད་དོ། ། གལ་ཏེ་བདག་ཅག་གི་མདོ་ནི་མི་རྟག་པ་སོགས་སྟོན་ལ། ཐེག་ཆེན་ནི་སྟོང་ཉིད་སྟོན་པས་བཀའ་མ་ཡིན་ནོ་ ཞེ་ན། རྣམ་པར་མ་བརྟགས་པའམ་རྒྱུ་མཚན་མི་མཚུངས་པ་གཅིག་གིས་ནི་གཞུང་ལུགས་དེ་ཐམས་ཅད་སྐྱོན་དང་ བཅས་པར་སྒྲུབ་ནུས་པར་འགྱུར་ན། ཐེག་ཆེན་གྱི ་མདོ་ཆོས་ཅན། བཀའ་མ་ཡིན་ཏེ། ཉན་ཐོས་ཀ ྱི ་མདོ་ལྟར་མི་རྟག་ པ་མ་བསྟན་པའི་ཕྱིར། ཞེས་སྒྲུབ་ངག་བཀོད་པར་འགྱུར་ལ། འདི་ལ་རྟགས་ཀྱང་མི་འགྲུབ་མོད་ཀྱང་རེ་ཞིག་ལྡོག་པའི་ མཚུངས་པ་བསྒྲེས་ཏེ། འོ་ན་ཐེག་ཆེན་གྱི ་མདོ་ཆོས་ཅན། བཀའ་ཡིན་ཏེ། ཉན་ཐོས་ཀ ྱི ་མདོ་དང་མཚུངས་པར་བདེན་བཞི་དང་བྱང་ ཕྱོགས་སོ་བདུན་བསྟན་པའི་ཕྱིར། ཞེས་ཁྱེད་ཅག་གི་མདོ་དང་མཚུངས་པའི་རིགས་པ་གཅིག་གིས་ཐེག་ཆེན་གྱི ་མདོ་ ཐམས་ཅད་ནི་རྒྱལ་བས་གསུངས་པར་ཡང་སྒྲུབ་ནུས་པ་ཅིས་མ་ཡིན། དེས་ན་དགོངས། ལྡེམ་དགོངས་རྣམ་པ་མཐའ་ ཡས་པའི་དོན་ཅན་ག ྱི་ཐེག་པ་ཆེན་པོའི་ངག་གང་དག་འོད་སྲུང་ཆེན་པོ་དང༌། ཤཱ་རིའི་བུ་ལ་སོགས་པ་དག་གིས་ཀྱང་ གཏིང་དཔོགས་པར་མ་གྱུར་ལ། ཤཱ་རིའི་བུ་ལ་ཟབ་མོའི་གནས་མཐའ་དག་དྲིས་པ་ན་སྤོབས་པ་གཏུགས་པས་ལན་ ག ྱིས་བཀལ་བའི་ཚེ་ཅི་ཁྱོད་དེ་བཞིན་གཤེགས་པས་ཤེས་རབ་ཅན་གྱི ་མཆོག་དུ་ལུང་མ་བསྟན་ནམ། ཉན་ཐོས་ཕྱོགས་ གཅིག་པའི་ཤེས་པ་དང་ལྡན་པ་རྣམས་ཀྱི་དབང་དུ་མཛད་ནས་བདག་ཤེས་རབ་ཅན་གྱི ་མཆོག་ཏུ་བསྟན་ག ྱི ་བྱང་ཆུབ་ སེམས་དཔའ་བསམ་གྱིས་མི་ཁྱབ་པའི་ཤེས་པ་དང་ལྡན་པ་རྣམས་ཀྱི་དབང་དུ་མཛད་ནས་ནི་མ་ཡིན་ནོ་ཞེས་ལན་ འདེབས་ཤིང༌། བུ་མོ་ཟླ་མཆོག་དང༌། བུད་མེད་འགྱུར་བ་དང༌། དྲི་མ་མེད་པར་གྲགས་པ་སོགས་ཀ ྱི་སྤོབས་པས་ཉན་ ཐོས་ཆེན་པོ་རྣམས་ཟིལ་གྱི ས་ནོན་པར་བསྟན་པའི་ཕྱིར། དེ་ལྟ་བུའི་བསམ་གྱི་མི་ཁྱབ་པའི་དོན་ཅན་དེ་ནི་ཁྱེད་ཅག་

རྟོག་གེ་ཕྱོགས་གཅིག་པའི་ཤེས་པ་ཅན་གྱི ས་མ་རྟོགས་པ་རྒྱུ་མཚན་དུ་བྱས་ནས་ཐེག་པ་ཆེན་པོ་ཚད་མར་བཟུང་བྱ་ མིན་པར་ཅིའི་ཕྱི ར་བྱེད། གལ་ཏེ་ཁ་ཅིག་གིས་མ་ཤེས་པ་ལས་ཡང་དག་མིན་པར་སྒྲུབ་ནུས་ན་དེ་ནི་ཐེག་དམན་ལ་ ཡང་མཚུངས་ཏེ་བ་ལང་གིས་མ་རྟོགས་པའི་ཕྱི ར། གཞན་ཡང་ཁྱོད་ཀྱི ས། གང་ཕ ྱིར་གཉིས་ཀ་ལ་འདི་གྲུབ། །ཅེས་ལན་བཏབ་པ་འདི་ཡང་རྗེས་འགྲོའི་ཚུལ་ཡང་མ་ ངེས་པ་ཡིན་ཏེ། གལ་ཏེ་རྒོལ་བ་རང་གཞན་གཉི་གས་རེ་ཞིག་གྲུབ་པར་འདོད་པས་བདེན་པ་ཡིན་ན་ནི་རིག་བྱེད་བཞི་ སོགས་ཀྱང་བདེན་པར་ཁས་བླང་བྱར་འགྱུར་ཏེ་ཕྱི་ནང་གཉིས་ཀས་རེ་ཞིག་ཁས་ལེན་པའི་ཕྱིར། གལ་ཏེ་མི་མཚུངས་ ཏེ་ཐེག་ཆེན་ནི་བཀའ་ཡིན་མིན་རྩོད་པ་དང་བཅས་པའི་ཕྱིར་ཞེ་ན། འོ་ན་ཐེག་དམན་གྱི ་ལུང་ལ་ཡང༌། ཀྱེ་མ་མང་ཐོས་ གང་སྨྲ་བ། །དེ་ནི་སྤྱང་ཀིའི་རྗེས་བཞིན་ནོ། །ཞེས་སོགས་ཀ ྱི ས་ཕ ྱི ་རོལ་ག ྱི ་མུ་སྟེགས་པ་རྣམས་དང་རྩོད་བཅས་ཡིན་ ཞིང༌། སངས་རྒྱས་པའི་ལུང་གཞན་ལ་ཡང་རང་སྡེ་གཞི་ཐམས་ཅད་ཡོད་པར་སྨྲ་བ་དང༌། གཞན་མང་བཀུར་བ་ལ་ སོགས་པ་སྡེ་པ་བཅོ་བརྒྱད་པོ་དག་རྩོད་པ་དང་བཅས་པ་ཡིན་པའི་ཕྱིར་ཐེག་དམན་གྱི ་ལུང་ཡང་དོར་བྱར་ཐལ་བར་ འགྱུར་རོ། ། ངག་གང་སོགས་ཀ ྱི་ཤླཽ་ཀ་འདི་མ་འབྲེལ་བས་སློབ་དཔོན་ག ྱི་གསུང་མིན་ནོ་ཞེས་འགྲེལ་ཆེན་མཁན་པོ་དང་བི་ བྷཱུ་ཏིས་འཆད་ལ། དགེ་ལྷ་དང་དཱ་ན་ཤྲིས་འང་འདི་སྒྲུབ་པ་ལྷུར་བྱེད་ཀ ྱི་གཞུང་ཡིན་པས་འབྲེལ་མ་ར ྩི ས་པར་གསུངས་ སོ་ཞེས་འཆད་མོད། འདི་ལ་མ་འབྲེལ་བའི་སྐྱོན་ཅི་ཡང་མེད་དེ། ཐེག་ཆེན་གྱི ་དོན་ནི་བསམ་གྱིས་མི་ཁྱབ་སྟེ་སྔོན་འོད་ སྲུང་ཆེན་པོ་ལ་སོགས་པས་གཏིང་དཔོགས་པར་མ་ནུས་པ་དེ་ཁྱེད་ཅག་གིས་ག་ལ་དཔོགས་ཞེས་ཐེག་ཆེན་གྱི ་རང་ གཞུང་ཚད་མར་མཛད་དེ་ལན་བཏབ་པའི་ཕྱིར། གལ་ཏེ་འདི་སློབ་དཔོན་ག ྱི ་གསུང་མིན་ན་ཤླཽ་ཀ་ཞེས་པ་རྒྱ་ཆུངས་ཏེ། དེ་ནི་ཐེག་དམན་ལ་ཡང་མཚུངས། །ཞེས་པའི་རྐང་པ་འདི་ཡང་བརྗོད་བྱས་སྟོང་པའི་ཕྱི ར་རོ་ཞེས་བདག་ཁོ་ན་སེམས་ སོ། །དེ་ལྟ་མོད་ཀ ྱི ་བོད་ཀ ྱི་ཡུལ་འདི་ན་ནི་ཉན་ཐོས་པར་ཁས་བླངས་པས་ཐེག་ཆེན་འགོག་པར་མི་བྱེད་ཀ ྱི་ཐེག་ཆེན་ པར་ཁས་བླངས་པ་ཁོ་ནས་ཐེག་པ་ཆེན་པོའི་ཟབ་གནད་རྣམས་འགོག་པར་བྱེད་ལ། །དེ་ལྟར་ཆོས་སྤོང་གི་སྲོལ་ཆེན་ པོ་གསར་དུ་ཕྱེ་བ་ལ་ཆོས་དང་ཆོས་མ་ཡིན་པ་རྣམ་པར་ཕྱེའོ་ཞེས་སྒྲོག་པ་འདི་ནི་ཐར་འདོད་ལ་གཡང་ས་ཆེན་པོ་ཞིག་ སྣང་ངོ༌། ། འདི་དག་ཏུ་དགེ་བའི་ལྷས་ནི། དང་པོ་ཁྱོད་ལ་འདི་མི་འགྲུབ། །ཅེས་པ་ཐེག་ཆེན་མེད་པར་འཚང་རྒྱ་བར་མི་ འགྱུར་ལ། དེ་མེད་པར་ཁྱོད་ཀྱི་ལུང་གྲུབ་པ་ཡང་མ་ཡིན་ནོ་ཞེས་བཤད་ལ། དཀའ་འགྲེལ་ཆུང་ངུར། བདེན་པ་སྟེ་ཡང་ དག་པར་ཡོད་པའི་དངོས་པོ་མཐོང་བས་གྲོལ་བར་འགྱུར་ག ྱི་ཅི་ཡང་མ་གྲུབ་པ་མཐོང་བས་ནི་མ་ཡིན་ནོ་ཞེས་ཕྱོགས་ སྔ་བཀོད་ཅིང༌། ཤེར་ལེའི་དཀའ་འགྲེལ་ཆུང་ངུ་ལས་ནི། གཉི་ག་ལ་ཞེས་པ་ནི་རྒོལ་བ་དང་ཕ ྱི ར་རྒོལ་བ་གཉིས་ཀ་ལ་ གྲུབ་པའོ། །དང་པོ་ཁྱོད་ལ་འདི་མ་གྲུབ་ཅེས་པ་ནི་ཁས་བླངས་པའི་སྔོན་རོལ་དུ་མ་གྲུབ་པ་སྟེ་ཞེས་འབྲུ་གཉེར་ཏོ། ། ས་བཟང་པས་ནི། ཐེག་དམན་ནི་ཐེག་ཆེན་ཐེག་དམན་གྱི་གང་ཟག་གཉི་གས་བཀར་འདོད་པས་བཀའ་ཡིན་ལ།

ེག་ཆེན་ནི་ངེད་ཉན་ཐོས་པས་བཀར་མི་འདོད་པའི་ཕྱིར་བཀའ་མ་ཡིན་ནོ་ཞེ་ན། འོ་ན་ཐེག་དམན་གྱི ་ལུང་ལ་ཡང་དང་ པོར་གཞན་ཡིད་ཆེས་མ་ཞུགས་པའི་དུས་ན་བཀའ་ཡིན་པར་མ་གྲུབ་པར་འགྱུར་རོ་ཞེས་བཤད་སྣང་ངོ༌། ། བཅོམ་ལྡན་འདས་བྱམས་པས། མདོ་སྡེ་རྒྱན་ལས། ཐེག་ཆེན་བཀར་སྒྲུབ་ཚུལ་ཡང་ཞར་ལ་བཤད་པར་བྱ་སྟེ། དེ་ ལ་ཐེག་ཆེན་སྤོང་བ་པོ་ནི་རང་བཞིན་གྱི ས་དབང་པོ་དམན་པ་དང༌། ས ྡི ག་གྲོགས་ཀ ྱིས་ཟིན་པ་སྟེ། དམན་པར་མོས་ཤིང་ཁམས་ཀྱང་ཤིན་ཏུ་དམན། ། གྲོགས་པོ་དམན་པ་དག་གིས་ཡོངས་བསྐོར་བ། ། ཟབ་ཅིང་རྒྱ་ཆེ་ལེགས་པར་བཤད་པའི་ཆོས། ། འདི་ལ་གལ་ཏེ་མོས་མེད་གྲུབ་པ་ཡིན། །ཞེས་སོ། ། སྤོང་ཚུལ་ནི། ཉན་ཐོས་ཀ ྱི་ཐེག་པ་ལས་དགྲ་བཅོམ་ཐོབ་པ་མང་ཆེས་པས་བདུད་ཀྱིས་ཐེག་པ་ཆེན་པོ་འཁོར་བ་མ་ སྟོངས་ཀ ྱི ་བར་དུ་གཞན་དོན་དུ་འཁོར་བར་གནས་དགོས་པར་བསྟན་པས་ཐམས་ཅད་དེ་ལ་ཞུགས་ཏེ་དགྲ་བཅོམ་ཐོབ་ པ་ཉུང་ངུར་གྱུར་པས་ན་ཐར་པའི་བར་ཆད་དུ་བསྟན་ཏོ། །ཞེས་ཟེར་རོ། ། ཡང་ཁ་ཅིག་གིས་ཐེག་ཆེན་འདི་རྟོག་གེ་པས་བསྟན་པ་ལ་བཞད་གད་བྱ་བའི་ཕྱི ར་སྦྱར་བ་ཡིན་ཏེ་རྟོག་གེ་རྒྱང་ འཕེན་གྱི ་གཞུང་ལས་ཀྱང་ཅི་ཡང་མེད་པར་སྟོན་ལ། འདི་ལས་ཀྱང་གཟུགས་ནས་རྣམ་མཁྱེན་ག ྱི་བར་དུ་མེད་པར་ སྟོན་པའི་ཕྱིར། བཀའི་མཚན་ཉིད་ནི། འཁོར་བའི་གཉེན་པོར་གྱུར་ཅིང་ལྟ་བ་ཕྱིན་ཅི་མ་ལོག་པ་སྟོན་པ་ཡིན་ལ། འདིས་ འཁོར་བའི་གཉེན་པོ་མི་བྱེད་དེ། འཁོར་བར་ཡུན་རིང་དུ་གནས་དགོས་པར་སྟོན་པའི་ཕྱི ར། ལྟ་བ་ཕ ྱིན་ཅི་ལོག་སྟེ་མེད་ པར་སྟོན་པའི་ཕྱིར། དེས་ན་བཀའ་མ་ཡིན་ནོ་ཞེས་ཟེར་རོ། ། དེ་ལ་རིགས་པ་བདུན་གྱི ས་ལོག་རྟོག་ཟློག་པར་མཛད་དེ། སྔར་ལུང་མ་བསྟན་ལྷན་ཅིག་བྱུང༌། ། སྤྱོད་ཡུལ་མ་ཡིན་གྲུབ་པ་དང༌། ། ཡོད་དང་མེད་ན་ཡོད་མེད་དང༌། ། གཉེན་པོ་དང་ནི་སྒྲ་གཞན་ཕྱི ར། །ཞེས་སོ། ། དེ་ཡང་བདུད་ཀ ྱི་སྦྱར་བ་མ་ཡིན་ཏེ། གལ་ཏེ་ཡིན་ན་སངས་རྒྱས་འོད་སྲུང་གིས་ཀྲི་ཀིའི་རྨི ་ལམ་ལུང་བསྟན་པ་ལྟར་ ཐེག་པ་ཆེན་པོ་བྱ་བ་བདུད་ཀ ྱི ས་བྱས་པ་འབྱུང་ངོ༌། །ཞེས་ལུང་སྟོན་རིགས་པ་ལས་དེ་ལྟར་མ་བསྟན་པའི་ཕྱི ར། གལ་ ཏེ་མ་མཁྱེན་པས་སམ་ཆེད་ཆུང་ངུར་མཛད་པའམ་མ་འོངས་པའི་དུས་ཀྱིས་བསྐལ་བས་མ་གཟིགས་ཏེ་ལུང་མ་བསྟན་ ཏོ་སྙམ་ན་དེ་མི་རིགས་ཏེ། ཤེས་བྱ་ཐམས་ཅད་ལ་མངོན་སུམ་ག ྱི་སྤྱན་མངའ་བའི་ཕྱི ར་དང༌། སངས་རྒྱས་ཀ ྱི ་བསྟན་ 

པ་ལས་བླ་ལྷག་པའི་བྱ་བ་མེད་པས་དེ་ལ་གནད་པ་གནོད་ཆེན་པོ་བཏང་སྙོམས་སུ་བཞག་མི་རུང་བ་དང༌། འདས་པ་ དང་མ་འོངས་པའི་དུས་ལ་ཡེ་ཤེས་སྒྲིབ་པ་མི་མངའ་བའི་ཕྱིར་ཏེ། སངས་རྒྱས་རྣམས་ནི་མངོན་སུམ་སྤྱན། ། བསྟན་པ་དག་ཀྱང་སྲུང་བར་མཛད། ། དུས་ལའང་ཡེ་ཤེས་མ་བསྒྲིབས་པས། ། དེ་ཕྱི ར་བཏང་སྙོམས་མི་རུང་ངོ༌། །ཞེས་སོ། ། གཞན་ཡང་བར་ཆད་ཡིན་ན་བར་དུ་བཅད་བྱའི་ཆོས་སྔར་བྱུང་བའི་རྗེས་སུ་གཅོད་བྱེད་ཀ ྱི ་ཆོས་འབྱུང་དགོས་པ་ ལས་ཐེག་ཆེན་ཐེག་དམན་ནི་དུས་མཉམ་པར་ལྷན་ཅིག་ཏུ་འབྱུང་བ་ཡིན་པས་དེ་ལ་བཅད་བྱ་གཅོད་བྱེད་དུ་ཇི་ལྟར་ བཞག །འདི་ནི་ཐེག་དམན་པ་ཧ་ཅང་མི་སྐྲག་པར་བྱ་བ་དང་བཀྲི་བའི་ཕྱི ར་གསུངས་པ་སྟེ། ཡང་དག་པར་ཐེག་དམན་ནི་ བསྟན་པ་འདི་ལ་ལྔ་སྡེ་ལ་གསུངས་པ་དང་པོར་ཟད་ལ། ཐེག་ཆེན་ནི་དགའ་ལྡན་ནས་འཕོ་ཁར་ཆོས་སྣང་བའི་སྒོ་བརྒྱ་ རྩ་བརྒྱད་བསྟན་པ་ནས་སངས་རྒྱས་པའི་ཚེ་སངས་རྒྱས་ཕལ་པོ་ཆེ་གསུངས་པ་སོགས་འཁོར་ལོ་དང་པོའི་སྔོན་དུ་ བསྟན་པའི་ཆོས་ཀ ྱི ་ཕུང་པོ་ཡང་མཐའ་ཡས་སོ། ། རྟོག་གེ་པས་སྦྱར་བ་མ་ཡིན་ཏེ། རྟོག་གེ་ནི་བྱིས་པ་ལ་བརྟེན་པ་དང་ས ྙི ང་པོ་མེད་པས་མ་ངེས་པ་དང་ཡང་དག་ པའི་དོན་ལ་མ་ཁྱབ་པ་དང་ཀུན་རྫོབ་སྟོན་པ་ཡིན་ཏེ། རྟོག་གེ་བརྟེན་ཞིང་མ་ངེས་ལ། ། མ་ཁྱབ་ཀུན་རྫོབ་སྐྱོ་བ་ཅན། ། བྱིས་པ་ལ་ནི་བརྟེན་པར་འདོད། ། དེ་ཕྱིར་འདི་ནི་དེའི་ཡུལ་མིན། ། ཞེས་ཟབ་ཅིང་རྒྱ་ཆེ་བའི་གནས་འདི་ལྟ་བུ་རྟོག་གེ་པའི་སྤྱོད་ཡུལ་མ་ཡིན་པའི་ཕྱི ར། རྟོག་གེ་པ་གཞན་གྱི་ཡུལ་མ་ཡིན་ ཡང་དྲང་སྲོང་སེར་སྐྱ་ལ་སོགས་པ་ཐམས་ཅད་མཁྱེན་པར་གྱུར་ཏེ་སངས་རྒྱས་པའི་རྟོག་གེ་པ་ཁྱད་པར་ཅན་ཞེས་བྱ་ བས་བྱས་སོ་ཞེས་དང༌། ཡང་བཅོམ་ལྡན་འདས་ལས་གཞན་པའི་སངས་རྒྱས་ཞིག་གིས་བསྟན་ཏོ་ཟེར་ན། འོ་ན་ཐེག་ཆེན་བཀའ་ཡིན་པར་ གྲུབ་སྟེ། སངས་རྒྱས་འོད་སྲུང་གི་བཀའ་དང་སངས་རྒྱས་ཤཱཀྱ་ཐུབ་པའི་བཀའ་བཀའ་ཡིན་པར་མཚུངས་པ་བཞིན་ནོ། །དེ་ལྟ་མོད་ཀ ྱི་ཞིང་གཅིག་ཏུ་སྟོན་པ་གཉིས་པ་མི་འབྱུང་བར་ཐེག་དམན་གྱི ་མདོ་ལས་ཀྱང་བཤད་པས་ཁྱོད་ཉིད་ཀྱི ས་ མདོ་དང་འགལ་བ་ཁས་བླངས་པར་འགྱུར་ཏེ། སེར་སྐྱ་སངས་རྒྱས་པའི་བཀའ་དང་སྟོན་པ་ལས་གཞན་པའི་སངས་

རྒྱས་ད་ལྟར་ཞིང་འདི་ཉིད་དུ་བྱུང་བར་ཁས་བླངས་པའི་ཕྱི ར། ཡང་ཐེག་པ་ཆེན་པོ་ཅིག་ཡོད་དམ་མེད། ཡོད་ན་འདི་ཁོ་ན་ཡིན་པར་རིགས་ཏེ་འདི་ལས་གཞན་ཡོད་ན་སྣང་དུ་ རུང་བ་ལས་གཞན་མ་དམིགས་པའི་ཕྱིར། གལ་ཏེ་མེད་ན་སངས་རྒྱས་འཐོབ་བྱེད་ཀ ྱི་ཐབས་མེད་པར་འགྱུར་ལ། དེ་ ལྟ་ན་སངས་རྒྱས་མི་སྲིད་པས་ཐེག་དམན་ཡང་སངས་རྒྱས་ཀྱི་བཀའ་མ་ཡིན་པར་འགྱུར་རོ། ། གལ་ཏེ་ཉན་ཐོས་ཀ ྱི་ཐེག་པ་འདི་ཉིད་ཐེག་པ་ཆེན་པོ་ཡིན་ནོ་ཞེ་ན། ཉན་ཐོས་ཀ ྱི་ཐེག་པ་འདི་ནི་སངས་རྒྱས་སྒྲུབ་ པའི་ཐབས་ཀྱི་ཐེག་ཆེན་མིན་ཏེ་ཕ་རོལ་ཏུ་ཕ ྱིན་པ་བཅུ་མ་ཚང་བ་དང༌། རང་དོན་ཉི་ཚེ་ཙམ་སྒྲུབ་པས་བྱང་ཆུབ་ཆེན་ པོའི་ལམ་དང་འགལ་བ་དང་རྫོགས་ས ྨིན་སྦྱོང་བའི་ཐབས་མིན་པའི་ཕྱིར་ཏེ། མ་ཚང་བ་དང་འགལ་བ་དང༌། ། ཐབས་མིན་དེ་ལྟར་མ་བསྟན་ཕྱི ར། ། ཉན་ཐོས་ཀ ྱི་ནི་ཐེག་པ་འདི། ། ཐེག་ཆེན་ཆོས་ཞེས་བྱ་བ་མིན། །ཞེས་སོ། ། དེས་ན་ཉན་རང་གི་ཐེག་པ་འདི་ནི་བསམ་པ་དམན་པ་རང་དོན་ཉི་ཚེ་བ་ལ་སེམས་པ་དང༌། བསྟན་པ་དམན་པ་འཁོར་བ་ ལས་ཐར་ཐབས་ཙམ་ལས་མ་བསྟན་པ་དང༌། སྦྱོར་བ་དམན་པ་ཐབས་ཤེས་ཁྱད་པར་ཅན་ག ྱིས་མ་ཟིན་པ་དང༌། རྟོན་པ་ དམན་པ་ཚོགས་ཆུང་ངུ་དང་གང་ཟག་གི་བདག་མེད་ཙམ་ལ་ཡིད་རྟོན་པ་དང༌། དུས་བསམ་ག ྱིས་མི་ཁྱབ་པའི་བསྐལ་ བར་གོ་ཆ་བསྒོ་བར་མི་ནུས་པས་མྱུར་དུ་མྱང་འདས་ཉི་ཚེ་བ་འདོད་པས་དུས་འགལ་བའི་ཕྱིར་ཐེག་དམན་ཞེས་བྱ་བ་ ཡིན་ཏེ། བསམ་པ་དང་ནི་བསྟན་པ་དང༌། ། སྦྱོར་བ་དང་ནི་རྟོན་པ་དང༌། ། དུས་འགལ་ཕ ྱི ར་ན་དམན་པ་གང༌། ། དེ་ནི་དམན་པ་ཁོ་ན་ཡིན། །ཞེས་སོ། ། གཞན་ཡང་བསམ་ག ྱིས་མི་ཁྱབ་པའི་དོན་སྟོན་པས་རང་གི་མདོ་སྡེ་ལ་འཇུག །ཉོན་མོངས་བག་ཆགས་དང་བཅས་པ་ འཇོམས་པས་རང་གི་འདུལ་བ་ལ་སྣང༌། ཟབ་པ་དང་རྒྱ་ཆེ་བའི་ཆོས་ཉིད་དང་མི་འགལ་བའི་ཕྱི ར། བཀའ་བཏགས་ཀ ྱི་ ཕྱག་རྒྱ་གསུམ་ག ྱིས་བཅིངས་པས་བཀའ་ཡང་དག་པ་ཡིན་ཏེ། རང་གི་ཉིད་ལ་འཇུག་པ་དང༌། །

རང་གི་འདུལ་ལའང་སྣང་ཕྱི ར་དང༌། ། ཟབ་པའི་ཕྱིར་དང་རྒྱ་ཆེའི་ཕྱི ར། ། ཆོས་ཉིད་དང་ནི་འགལ་བ་མེད། །ཅེས་སོ། ། རང་ཉིད་ཀྱི ་འཁོར་བ་འཇོམས་པ་ལྟ་ཞོག་སེམས་ཅན་ཚད་མེད་པ་འཁོར་བ་ལས་སྒྲོལ་བའི་ཕྱི ར་གཉེན་པོའི་མཆོག་ ཡིན་ལ། ཀུན་རྫོབ་ཀ ྱི་བདེན་པ་དང་བསོད་ནམས་ཀ ྱི་ཚོགས་དང་གཟུགས་ཀྱི ་སྐུ་སྟེ། ཡོངས་སུ་ས ྨིན་པར་བྱ་བའི་ཕྱི ར་ རྒྱ་ཆེ་བའི་ཆོས་དང༌། དོན་དམ་པའི་བདེན་པ་དང་ཡེ་ཤེས་ཀྱི་ཚོགས་དང་ཆོས་ཀ ྱི ་སྐུ་སྟེ་རྣམ་པར་མི་རྟོག་པ་ཟབ་པའི་ ཆོས་གཉིས་སྟོན་པ་འདི་ནི་བླ་ན་མེད་པའི་ཐབས་ཆེན་པོ་ཡིན་པའི་ཕྱིར་ཏེ། རྒྱ་ཆེའི་ཕྱིར་དང་ཟབ་པའི་ཕྱི ར། ། ཡོངས་སུ་ས ྨིན་དང་རྣམ་མི་རྟོག ། དེ་ཕྱིར་འདི་ལས་གཉིས་བསྟན་ཏེ། ། འདི་ནི་བླ་ན་མེད་པའི་ཐབས། །ཞེས་སོ། ། མེད་པ་ལ་སོགས་པ་ཡང་དགོངས་པ་དང༌། ལྡེམ་པོར་དགོངས་པའི་ཚིག་གིས་སྒྲ་གཞན་དུ་བསྟན་པར་བྱ་བ་ཡིན་གྱི་ སྒྲ་ཇི་བཞིན་དུ་བཟུང་བྱ་མ་ཡིན་ཏེ། ཟབ་མོ་ལྟ་བའི་གཞུང་དུ་སྒྲོ་སྐུར་ག ྱི་མཐའ་སེལ་ཕྱིར་གསུངས་ཤིང༌། རྒྱ་ཆེན་སྤྱོད་ པའི་གཞུང་དུ་ངོ་བོ་ཉིད་མེད་པ་རྣམ་པ་གསུམ་ལ་དགོངས་ནས་གསུངས་པར་འཆད་ཀ ྱི་དེ་ཁོ་ནར་ཞེན་པར་བྱ་བ་ནི་མ་ ཡིན་ཏེ། དེ་ལས་གཞན་དང་གཞན་མེད་ཤིན་ཏུ་ཟབ་ཅིང་རྗེས་སོང་ཕ ྱི ར། ། སྣ་ཚོགས་སྟོན་ཅིང་མང་པོའི་སྒོ་ནས་རྟག་ཏུ་སྟོན་དང་ལྡན། ། ཇི་སྐད་བཤད་བཞིན་བཅོམ་ལྡན་དགོངས་པ་ཤིན་ཏུ་ཟབ། ། མཁས་པ་རྣམས་ཀ ྱིས་ཚུལ་བཞིན་བརྟགས་ན་ཆོས་འདིས་སྐྲག་མི་འགྱུར། ། ཞེས་སོ། །དེས་ན་དོན་ཟབ་ཅིང་རྒྱ་ཆེ་བའི་ཐེག་ཆེན་གྱི ་སྡེ་སྣོད་མཉན་ཞིང་ཐོས་པར་བྱས་པས་དེའི་དོན་ཚུལ་བཞིན་དུ་ ཡིད་ལ་བྱེད་པ་ཏིང་ངེ་འཛིན་དང༌། རྗེས་སུ་མཚུངས་པ་སྐྱེ་ལ་དེ་ལས་ཡང་དག་པའི་དོན་ལ་ངེས་པ་ཐོབ་པའི་ཤེས་རབ་ ཁྱད་པར་ཅན་སྐྱེ་སྟེ། འདི་ན་དང་པོར་ཐོས་ལ་བརྟེན་ནས་ཚུལ་བཞིན་ཡིད་བྱེད་འབྱུང༌། ། ཚུལ་བཞིན་ཡིད་ལ་བྱེད་ལས་ཡང་དག་དོན་ཡུལ་ཡེ་ཤེས་འབྱུང༌། །

ེ་ལས་ཆོས་འཐོབ་དེ་ཡོད་དེ་ལས་བློ་གྲོས་རབ་ཏུ་སྐྱེ། །ཞེས་སོ། ། དེས་ན་ཆོས་སྤོང་བར་བྱེད་པའི་རྒྱུ་ནི་བློ་དམན་ཞིང་དད་པ་ཆུང་བ་དང༌། ཅུང་ཟད་ཤེས་པ་ལ་སོགས་པའི་ང་རྒྱལ་གྱི ས་ ཆེར་བསྙེམས་པ་དང༌། དྲང་བའི་དོན་ཅན་ག ྱི ་མདོ་སྡེ་ལ་གཅིག་ཏུ་ཞེན་པ་དང༌། རྙེད་བཀུར་ལ་སྲེད་པ་དང༌། གྲོགས་ སམ་ཡོངས་འཛིན་ངན་པ་ཆོས་སྤོང་ལ་དགའ་བ་བསྟེན་པ་ལས་འབྱུང་སྟེ། རྒྱུད་བླར། བློ་དམན་ཕ ྱི ར་དང་དཀར་མོས་བྲལ་ཕ ྱི ར་ལོག་པའི་ང་རྒྱལ་ལ་བསྟེན་ཕ ྱི ར། ། དམ་ཆོས་ཕོངས་པས་བསྒྲིབས་པའི་བདག་ཕྱི ར་དྲང་དོན་དེ་ཉིད་ངེས་འཛིན་ཕྱི ར། ། རྙེད་ལ་བརྐམ་ཕ ྱིར་ལྟ་བའི་དབང་ཕྱི ར་ཆོས་སུན་འབྱིན་པ་བསྟན་པའི་ཕྱི ར། ། ཆོས་འཛིན་བསྲི ངས་ཕ ྱི ར་མོས་པ་དམན་ཕ ྱི ར་དགྲ་བཅོམ་རྣམས་ཀ ྱི ་ཆོས་སྤོང་བྱེད། ། ཅེས་སོ། །ཆོས་སྤོང་ལས་འཇིགས་པའི་ལས་གཞན་ཅི་ཡང་མེད་དེ། མཚམས་མེད་པ་ལྔའི་ལས་ཀྱིས་དཔེར་ཡང་མི་ བཟོད་དེ་མཚམས་མེད་ནི་འགྱོད་པས་བཤགས་པར་འགྱུར་མོད་ཀྱང་ཆོས་སྤོང་ནི་འགྱོད་པར་མི་བྱེད་ཀ ྱི་སྟེང་དུ་དེ་ ཉིད་ལ་མཆོག་ཏུ་ལྟ་བའི་ཕྱིར་ཏེ། ཇི་ལྟར་ཟབ་མོའི་ཆོས་ཉམས་དེ་བཞིན་མཁས་པ་རྣམས་ཀྱིས་མེ་དང་ནི། ། མི་བཟད་སྦྲུལ་གདུག་གཤེད་མ་དང་ནི་ཐོག་ལའང་ཤིན་ཏུ་འཇིགས་མི་བྱ། ། མེ་སྦྲུལ་དགྲ་དང་རྡོ་རྗེའི་མེས་ནི་སྲོག་དང་བྲལ་བ་ཙམ་བྱེད་དེ། ། དེ་ལས་མནར་མེད་རྣམས་ཀྱི ་འགྲོ་བ་ཤིན་ཏུ་འཇིགས་པར་འགྲོ་མི་འགྱུར། ། གང་ཞིག་ཡང་ཡང་སྡི ག་གྲོགས་བསྟན་པས་སངས་རྒྱས་ངན་སེམས་ལྡན་གྱུར་དང༌། ། ཕ་མ་དགྲ་བཅོམ་གསོད་པ་བྱ་བ་མིན་བྱེད་མཆོག་ཚོགས་འབྱེད་པའི་མི། ། དེ་ཡང་ཆོས་ཉིད་ངེས་པར་བསམས་ན་མྱུར་དུ་དེ་ལས་འཐར་འགྱུར་གྱི ། ། གང་ཞིག་ཡིད་ནི་ཆོས་ལ་སྡང་བ་དེ་ལ་ཐར་པ་ག་ལ་ཡོད། །ཅེས་སོ། ། མདོར་ན་མངོན་པར་ཞེན་པས་སྨྲ་བ་ནི་ཆོས་སྤོང་ལས་མི་འདའ་སྟེ། རྣམ་པར་འཐག་པ་བསྡུས་པའི་མདོ་ལས། མི་ཕམ་ པ་སེམས་ཅན་གྱི་འདུ་ཤེས་དང་ཆོས་ཀ ྱི་འདུ་ཤེས་ལ་གནས་པ་རྣམས་ལ་ནི་ལས་མངོན་པར་འདུ་བྱ་བ་ཡོད་དེ་མི་ དམིགས་པ་ལ་ནི་མེད་དོ་ཞེས་དང༌། འཇམ་དཔལ་དེ་བཞིན་གཤེགས་པས་གསུངས་པའི་བཀའ་ལ་ལ་ལ་ནི་བཟང་བར་ འདུ་ཤེས་ལ་ལ་ལ་ངན་པར་འདུ་ཤེས་ན་དེ་ནི་ཆོས་སྤོང་བའོ། །ཞེས་དང༌། འདི་ནི་རིགས་པའོ། །འདི་ནི་མི་རིགས་པའོ། །ཞེས་ཟེར་ན་ཆོས་སྤོང་བའོ་འདི་ནི་བྱང་ཆུབ་སེམས་དཔའ་རྣམས་ཀྱི་ཆེད་དུ་གསུངས་སོ། །འདི་ནི་ཉན་ཐོས་རྣམས་

ཀ ྱི་ཆེད་དུ་གསུངས་སོ་ཞེས་ཟེར་ན་ཆོས་སྤོང་བའོ། །འདི་ནི་བྱང་ཆུབ་སེམས་དཔའི་བསླབ་པའོ། །འདི་ནི་བསླབ་པ་ མ་ཡིན་པའོ་ཞེས་ཟེར་ན་ཆོས་སྤོང་བའོ། །ཞེས་གསུངས་ཤིང༌། ཆོས་སྨྲ་བའི་སྤྱོད་པ་དང་ཚིག་དང་དོན་དང་འགལ་ བཟློས་སོགས་ཀ ྱི་སྐྱོན་འདོགས་པ་ཐམས་ཅད་དང་བཀའ་ལ་ཐེ་ཚོམ་དང་སྤོང་ལེན་གྱི་འདུ་ཤེས་ཐམས་ཅད་ཀྱང་ཆོས་ སྤོང་དུ་གསུངས་ཤིང༌། སྔོན་དེ་བཞིན་གཤེགས་པ་དྲི་མེད་འོད་འཕྲོ་ལས་བྱུང་བའི་གྲགས་པའི་བསྟན་པ་ལ་ད་ལྟའི་སངས་རྒྱས་ཚེ་ དཔག་མེད་དགེ་སློང་འཚོ་བ་ཡོངས་དག་ཅེས་རྣམ་པར་འཐག་པའི་མདོ་དྲུག་ཁྲི་དང་མདོ་སྡེ་བྱེ་བ་བཅུ་བཟུང་བར་གྱུར་ ནས་མོས་པ་བཞིན་བསྟན་པས་སྐྱེ་བོ་དཔག་མེད་ཐེག་གསུམ་དུ་བཏུལ་ལ། དེ་བཞིན་གཤེགས་པ་ཉིད་དགེ་སློང་ཆོས་ ཞེས་རྣམ་པར་འཐག་པའི་མདོ་སྟོང་བཟུང་བ་བསམ་གཏན་བཞི་པ་ཐོབ་ཅིང་སྦྱངས་ཡོན་དང་ལྡན་པར་གྱུར་ཏེ། སྟོང་ པ་ཉིད་ཁོ་ན་ལས་གཞན་བཀའ་མ་ཡིན་པར་སྟོན་ཞིང་སྔ་མའི་ཆོས་ལ་སྐུར་པ་བཏབ་པས་བསྐལ་པ་བདུན་ཅུར་དམྱལ་ བར་སྐྱེས་བསྐལ་པ་དྲུག་བཅུར་བྱང་ཆུབ་ཀ ྱི་སེམས་བརྗེད་དེ། དེ་ནས་དེ་བཞིན་གཤེགས་པ་ཀུན་ནས་སྤོས་རིན་པོ་ ཆེའི་འོད་ཀ ྱིས་སེམས་བསྐྱེད་དུ་བཅུག་ཀྱང་ཚེ་རབས་དགུ་ཁྲིར་དུད་འགྲོ་དང་དྲུག་ཁྲིར་མི་དབུལ་པོར་གྱུར་ཀྱང་དེ་ ཐམས་ཅད་དུ་ལྕེ་མེད་པར་གྱུར་པར་གསུངས་ཤིང༌། ཆོས་སྤངས་པ་ང་འཚང་རྒྱ་བ་ན་ཡང་བདུད་འབྱུང་བ་དང་སྙི གས་ མའི་དུས་དང་བསྟན་པ་ལ་བར་ཆད་མང་དུ་འབྱུང་བར་གསུངས་ལ། ཆོས་ཐམས་ཅད་འབྱུང་བ་མེད་པར་བསྟན་པའི་ མདོ་ལས། སྔོན་སངས་རྒྱས་རི་རབ་ལྟར་མངོན་པར་འཕགས་པའི་རྒྱལ་པོའི་བསྟན་པ་ལ། དེ་བཞིན་གཤེགས་པ་མི་ བསྒུལ་བ་དགེ་སློང་སྤྱོད་པ་རྣམ་དག་ཅེས་བྱ་བ་དབང་པོ་ཤེས་པ་དམིགས་པར་མི་ལྟ་བ་ཐབས་ལ་མཁས་པའི་སྤྱོད་པ་ ཅན་འཁོར་བཅས་བྱུང་ལ། སྟོན་པ་ཉིད་དགེ་སློང་སྤྱོད་པའི་བློ་གྲོས་ཞེས་བྱ་བ་མངོན་ཤེས་ལྔ་ཐོབ་པ་ཚུལ་ཁྲིམས་ཅན་ འདུལ་བ་ལ་མཁས་པ་སྦྱངས་ཡོན་དང་དབེན་པར་དགའ་བ་འཁོར་དེ་ལྟ་བུ་དང་ལྡན་པ་བྱུང་སྟེ་སྔ་མ་དེ་ལ་ཚུལ་ཁྲིམས་ འཆལ་བའོ། །ཞེས་དམད་ཅིང་དེའི་ཆོས་ལའང་སྐུར་པ་བཏབ་པས་ཚེ་འཕོས་ནས་ངན་འགྲོའི་སྡུག་བསྔལ་མི་བཟད་པ་ སོགས་སྔ་མ་ལྟར་མྱོང་བར་བཤད་ཅིང༌། འཇམ་དཔལ་གྱི ས་ཀྱང་སྔོན་དེ་བཞིན་གཤེགས་པ་སེང་གེའི་ང་རོ་རྔ་སྒྲའི་ རྒྱལ་པོའི་ཞིང་སྣང་བ་ཆེན་པོར་ད་ལྟའི་སངས་རྒྱས་གཟི་བརྗི ད་སྟུག་པོ་དྲི་མེད་ཉི་ཟླ་ཟིལ་གནོན་དེ་ཆོས་སྨྲ་བ་རབ་ཏུ་ དགའ་བའི་དབང་པོ་ཞེས་བྱ་བ་ཐབས་ཀྱི་སྤྱོད་པ་ཅན་བླང་དོར་དུ་མི་རྟོག་ཅིང་ཆོས་ཐམས་ཅད་ནི་འདོད་ཆགས་ཀ ྱི ་ངོ་ བོ་ཉིད་དོ། །ཞེ་སྡང་དང་གཏི་མུག་གི་ངོ་བོ་ཉིད་དོ། །སྒྲིབ་པ་མེད་པའོ། །སྤྱོད་པ་ཐམས་ཅད་ཀྱང་མཚན་ཉིད་གཅིག་པའོ། །ཞེས་དབང་པོ་རྣོ་བ་མགོ་སྨོས་པས་འཚལ་བ་རྣམས་ལ་བསྟན་ཏེ་བཟོད་པ་ལ་བཀོད། དེའི་ཚེ་འཇམ་དཔལ་ཉིད་ཆོས་ སྨྲ་བ་རྒྱལ་བའི་བློ་གྲོས་ཞེས་བསམ་གཟུགས་ཐོབ་པ་སྦྱངས་ཡོན་ཅན་འདུ་འཛིའི་ཉེས་པ་དང་གཅིག་པུ་དབེན་པའི་ བསྔགས་པ་བརྗོད་པར་གྱུར་ཏེ། ཅི་ཞིག་ན་ཆོས་སྨྲ་བ་སྔ་མའི་སློབ་མ་ཁ ྱིམ་བདག་ཅིག་གི་ནང་དུ་བསོད་སྙོམས་སྤྱད་ ནས་ཁ ྱིམ་བདག་གི་བུ་བཟོད་པ་ཐོབ་པ་དེ་ལ་ཆོས་བསྟན་ནས་ཆོས་སྨྲ་བ་སྔ་མ་དེས་ནི་ལོག་པར་བསྟན་ཏོ། །ཞེས་ཆོས་ དང་གང་ཟག་ལ་བསྐུར་བ་བཏབ་པ་ན་ཁ ྱིམ་བདག་གི་བུ་དེས་སྨྲས་པ་བཙུན་པ་ཁྱེད་ཀ ྱི ས་འདོད་ཆགས་ཇི་ལྟར་མཁྱེན་

ཀུན་ནས་ཉོན་མོངས་པར་ཤེས་སོ། ། འོ་ན་འདོད་ཆགས་དེ་ནང་ན་མཆིས་སམ་ཕྱི ་རོལ་ན་མཆིས། འདོད་ཆགས་ནི་ནང་ན་ཡང་མེད་ཕྱི ་རོལ་ན་ཡང་ མེད་དོ། །དེ་ལྟར་འདོད་ཆགས་ནང་ནའང་མ་མཆིས། ཕྱི ་རོལ་ནའང་མ་མཆིས། ཕྱོགས་མཚམས་ཀུན་ནའང་མ་མཆིས་ ཏེ། དེ་ལྟར་ལགས་ན་དེ་ནི་མ་སྐྱེས་པ་ལགས་ཏེ་གང་མ་སྐྱེས་པ་དེ་ལ་ཀུན་ནས་ཉོན་མོངས་པའམ་རྣམ་པར་བྱང་བ་ཅི་ ཞིག་མཆིས། དེ་ཐོས་ནས་དགེ་སློང་དེ་ཁྲོས་འཁྲུགས་ནས་བསོད་སྙོམས་ཀྱང་མ་བླངས་པར་མཆིས་ཏེ་དགེ་འདུན་གྱི་ ནང་དུ་ཆོས་སྨྲ་བ་སྔ་མ་ལ་དཔྱས་པ་དང༌། ཆོས་སྨྲ་བ་སྔ་མས་དགེ་འདུན་གྱི ་ནང་དུ་སྨྲས་པ། འདོད་ཆགས་མྱ་ངན་འདས་པར་གསུངས། ། ཞེ་སྡང་གཏི་མུག་དེ་བཞིན་ཏེ། ། བྱང་ཆུབ་དེ་དག་གནས་ཉིད་ཡིན། ། སངས་རྒྱས་བྱང་ཆུབ་བསམ་མི་ཁྱབ། ། འདོད་ཆགས་གང་གིས་རྣམ་བརྟགས་པ། ། ཞེ་སྡང་གཏི་མུག་དེ་བཞིན་ཏེ། ། སངས་རྒྱས་བྱང་ཆུབ་དེ་ལ་རིང༌། ། གནམ་དང་ས་གཉིས་ཇི་བཞིན་ནོ། ། བྱང་ཆུབ་འདོད་ཆགས་གཉིས་ནི་གཉིས་སུ་མེད། ། འཇུག་པ་གཅིག་པ་མཉམ་ཉིད་ལྡན་པ་སྟེ། ། འདི་དག་ཆོས་ལ་བྱིས་པ་གང་འཇིགས་པ། ། དེ་དག་སངས་རྒྱས་བྱང་ཆུབ་རིང་བ་ཡིན། ། འདོད་ཆགས་སྐྱེ་མིན་འཇིག་པ་མ་ཡིན་ཏེ། ། སེམས་ཀྱང་ཀུན་ནས་ཉོན་མོངས་འགྱུར་བ་མེད། ། གང་ཞིག་དམིགས་པའི་བདག་ལ་བློ་ཆགས་པ། ། འདོད་ཆགས་ངན་སོང་དེ་དག་ལྟུང་བར་བྱེད། །ཅེས་དང༌། གང་ཞིག་ཚུལ་ཁྲིམས་རློམ་པས་མྱོས་གྱུར་པ། ། དམིགས་པའི་ལྟ་ལ་རབ་གནས་དེ་ལ་ནི། །

བྱང་ཆུབ་མེད་ཅིང་སངས་རྒྱས་ཆོས་ཀྱང་མེད། །ཅེས་དང༌། འདུས་མ་བྱས་དང་འདུས་བྱས་སུས་མཐོང་བ། ། དེ་དག་འཁོར་བའི་ཆོས་ལས་གཞར་མི་འགྲོ ། གང་གིས་ཁམས་དེ་མཉམ་པ་ཉིད་རྟོགས་པ། ། དེ་མྱུར་སྐྱེས་བུ་སངས་རྒྱས་མཆོག་ཏུ་འགྱུར། ། གང་གིས་སངས་རྒྱས་ཆོས་དང་སངས་རྒྱས་དག ། ཐམས་ཅད་ཀུན་ཏུ་ནམ་ཡང་མ་མཐོང་ན། ། ཆོས་རྣམས་ཀུན་ག ྱི ས་གོས་པ་མེད་པ་སྟེ། ། བདུད་བཅོམ་བྱང་ཆུབ་མངོན་པར་འཚང་ཡང་རྒྱ། །ཞེས་དང༌། སངས་རྒྱས་ཆོས་ནི་ནམ་མཁའ་མཚུངས་པ་སྟེ། །སོགས་དང༌། ཆོས་རྒྱལ་དམ་པའི་ཆོས་འདི་མི་གཡོ་ཞིང༌། ། དངོས་མེད་མཚན་ཉིད་མེད་ལ་ཚུལ་གཅིག་པར། ། ངོ་བོ་ཉིད་ཀྱི ས་སྟོང་ཆོས་མ་ཐོས་པར། ། གཡང་ས་ཆེན་པོར་བྱིས་པ་དེ་དག་ལྟུང༌། ། ཞེས་སོགས་བསྟན་པས། ལྷ་སྟོང་ཕྲག་སོ་གཉིས་མི་སྐྱེ་བའི་ཆོས་ལ་བཟོད་པ་ཐོབ། དགེ་སློང་སྟོང་ཕྲག་བརྒྱད་ཅུས་ དགྲ་བཅོམ་པ་ཐོབ། དགེ་སློང་རྒྱལ་བློ་དེ་ཤི་ནས་ངན་འགྲོ་མཐའ་ཡས་པ་མྱོང་ཞིང་མིར་ཡང་མི་སྙན་པ་ཐོབ། བསྐལ་ པ་བརྒྱ་སྟོང་མང་པོར་རྒྱལ་བའི་མཚན་མི་ཐོས་པ་དང༌། ཚེ་རབས་སྟོང་ཕྲག་དུན་བཅུ་རྩ་དྲུག་ཏུ་རབ་བྱུང་ལས་ཕ ྱི ར་ བབས། ཚེ་རབས་སྟོང་ཕྲག་མང་པོར་དབང་པོ་བརྟུལ་པོར་གྱུར། འོན་ཀྱང་ཚིགས་བཅད་དེ་ཐོས་པའི་རྒྱུས་ལས་བྱང་ བའི་འོག་ཏུ་གར་སྐྱེས་ཀྱང་བཟོད་པ་འདི་ལྟ་བུ་ཐོབ་སྟེ། བྱང་ཆུབ་སེམས་དཔའ་སྟོང་པ་ཉིད་སྨྲ་བ་རྣམས་ཀྱི ་མཆོག་ འཇམ་དཔལ་ཉིད་དུ་གྱུར་པར་གསུངས་ནས། བཅོམ་ལྡན་འདས་དེ་ལྟ་ལགས་པས་བྱང་ཆུབ་སེམས་དཔའི་ཐེག་པ་ལ་ ཞུགས་པའམ་ཉན་ཐོས་ཀ ྱི་ཐེག་པ་ལ་ཞུགས་པ་གང་ཡང་རུང་སྟེ། དེ་ལྟ་བུའི་སུག་ལས་ཀྱི་སྒྲིབ་པ་མི་འཚལ་ཞིང་དེ་ལྟ་ བུའི་སྡུག་བསྔལ་མི་འཚལ་ན་དེས་དམ་པའི་ཆོས་སྤང་བར་མི་བགྱི འོ། །དམ་པའི་ཆོས་ལ་འཕྱ་བར་མི་བགྱི འོ། །ཆོས་ གང་ལ་ཡང་ཁོང་ཁྲོ་བར་མི་བགྱི འོ། །ཞེས་གསུངས་ཤིང༌། རྣམ་པར་འཐག་པ་བསྡུག་པའི་མདོ་ཉིད་ལས། འཇམ་དཔལ་མངོན་པར་ཞེན་པ་ལ་བྱང་ཆུབ་སེམས་དཔའི་སྤྱོད་ པའོ། །ཞེས་ང་མི་སྨྲའོ། །ཁ ྱིམ་ལ་ཆགས་པ་ལ་འཚོ་བ་རྣམ་པར་དག་པའོ། །ཞེས་ང་མི་སྨྲའོ། །གཉིས་སུ་སྟོན་པ་རྣམས

ི་ཆོས་ཀ ྱི ས་ཕོངས་པ་ལས་སྒྲོལ་བར་ང་མི་སྨྲའོ། །གཅིག་ཏུ་སྟོན་པ་རྣམས་ངན་སོང་ལས་གྲོལ་བར་ང་མི་སྨྲའོ། །སྨྲ་བ་ ལ་དགའ་བ་རྣམས་ཡོངས་སུ་དག་པའོ་ཞེས་ང་མི་སྨྲའོ། །འཇམ་དཔལ་ངས་ནི་གངྒཱའི་ཀླུང་གི་བྱེ་མ་ཇི་སྙེད་ཀ ྱི ་ཆོས་ཀ ྱི་ སྒོ་རྣམས་མི་དམིགས་པའི་ཚུལ་གྱི ས་བསྟན་ཏོ། ། དེ་བཞིན་དུ་དམིགས་པ་དང་བཅས་པ་དང༌། སྟོང་པ་ཉིད་དང༌། སེམས་ཅན་དུ་འདུ་ཤེས་པའི་སྒོ་ནས་དང་མཚན་ མ་མེད་པ་དང༌། རྣམ་པར་རྟོག་པ་དང་སྨོན་པ་མེད་པ་དང༌། གང་ཟག་དང་གང་ཟག་མེད་པ་དང༌། ཡོད་པ་དང་མེད་ པ་དང༌། འདུས་བྱས་དང་འདུས་མ་བྱས་དང༌། དྲང་བ་དང་དྲང་བ་མེད་པ་དང༌། གསང་བ་དང་གསང་བ་མེད་པ་དང༌། འཁོར་བ་དང་མྱ་ངན་ལས་འདས་པ་དང༌། འཇིག་རྟེན་དང་འཇིག་རྟེན་ལས་འདས་པ་དང༌། འདོད་ཆགས་དང་ཞེ་སྡང་ དང་གཏི་མུག་དང་སྤང་བའི་སྒོའི་བར་དུ་རེ་རེ་ཡང་དེ་སྙེད་རེ་བསྟན་ཏེ། འཇམ་དཔལ་དེ་ཐམས་ཅད་ཀྱང་མི་རྟག་པའི་ ཚུལ་གྱིས་ཤེས་རབ་ཀྱི ་ཕ་རོལ་ཏུ་ཕ ྱིན་པའི་ཚུལ་ཡིན་ན་དེ་ལས་ཕྱོགས་ཀྱི་ཡང་ཕྱོགས་གཅིག་ཤེས་པས་དེ་བཞིན་ གཤེགས་པ་ལ་སྐུར་པ་འདེབས་སོ། །ཞེས་དང༌། ཆོས་སྤངས་པ་དེས་ལོ་བདུན་ཉིན་ཞག་གཅིག་རེ་ཡང་དུས་གསུམ་ དུ་བཤགས་ན་འབྱང་སྟེ་ཉེ་ན་བསྐལ་པ་བཅུས་བཟོད་པ་འཐོབ་པར་འགྱུར་རོ། །ཞེས་དང༌། སྔོན་དུ་ཆོས་འདི་མ་སླབས་ པར་སྨྲས་ན་ཉམས་པར་གསུངས་ལ། སེམས་ཅན་མཉམ་པ་ཉིད་དང་ཆོས་དང་བྱང་ཆུབ་དང་ལྷག་མཐོང་མཉམ་པ་ཉིད་ དེ་མཉམ་པ་ཉིད་བཞི་ལ་གནས་པས་སྨྲ་བར་བྱའི་གཞན་དུ་ཉམས་པར་འགྱུར་རོ། །ཞེས་དང༌། རྒྱན་ལས། མི་རིགས་པ་ཡི་གཟུགས་ལའང་མི་རིགས་ན། ། ཐེ་ཚོམ་ཟ་བའི་ཆོས་ལ་སྨོས་ཅི་དགོས། ། དེ་ཕྱི ར་བཏང་སྙོམས་བཞག་ལེགས་ཉེས་པ་མེད། ། ཅེས་གསུངས་པ་ཡིན་ནོ། །བོད་ཀ ྱི་ཡུལ་འདི་ན་ནི་རྟོག་གེ་ལ་སོགས་པ་ཅུང་ཟད་ཤེས་པས་ཤིན་ཏུ་དྲེགས་ཏེ་ཆོས་ ཐམས་ཅད་ལ་ཚད་འཛིན་ཞིང་མདོ་རྒྱུད་ཀུན་ནས་བཤད་པ་མེད་དོ། །ཞེས་ལ་དོར་དུ་སྨྲ་ཞིང༌། རྒྱ་གར་དུ་ཟླ་བ་གྲགས་ པ་དང་བོད་དུ་ཁོ་བོ་མ་གཏོགས་པ་དབུ་མའི་ལྟ་བ་ཤེས་པ་མེད་དོ། །ཞེས་སོགས་སྒྲོག་པ་ལ་མཁས་པའི་མཆོག་ཏུ་ འཇོག་པར་སྣང་ཡང་དེ་ལྟ་བུ་དག་ནི་རེ་ཞིག་བརྟག་པར་བྱ་བའི་གནས་ཡིན་གྱི་སྐྱབས་སུ་འཛིན་པ་ཁུ་འཕྲི ག་ཟ་ལ། དེའི་ཕྱིར་ལང་གཤེགས་ལས། བློ་གྲོས་ཆེན་པོ་མང་དུ་ཐོས་པ་ཞེས་བྱ་བ་ནི་འདི་ལྟ་སྟེ། དོན་ལ་མཁས་པ་ཡིན་གྱི ་སྒྲ་ལ་ མཁས་པ་མ་ཡིན་ནོ། །དེ་ལ་དོན་ལ་མཁས་པ་ནི་གང་མུ་སྟེགས་བྱེདཀ ྱི ་སྨྲ་བ་ཐམས་ཅད་དང་མ་འདྲེས་པར་སྨྲ་བ་ཡིན་ ཏེ། ནམ་བདག་ཀྱང་མི་ལྟུང་གཞན་ཡང་མི་ལྟུང་བར་བྱེད་པ་དེ་ནི་བློ་གྲོས་ཆེན་པོ་དེ་ལྟར་དོན་ལ་མང་དུ་ཐོས་པ་དང་ ལྡན་པ་ཡིན་ནོ། །ཞེས་དང༌། བུ་རམ་ཤིང་ཤུན་སྙི ང་པོ་ཅི་ཡང་མེད། །

དགའ་བར་བྱ་བའི་རོ་ནི་ནང་ན་འདུག ། ཤུན་པ་ཟོས་པའི་མིས་ནི་བུ་རམ་རོ། ། ཞིམ་པོ་རྙེད་པར་ནུས་པ་མ་ཡིན་ནོ། ། ཤུན་པ་ལྟ་བུ་འདི་ལ་ཚིག་ཡིན་ཏེ། ། རོ་ལྟ་བུ་ནི་འདི་ལ་དོན་སེམས་ཡིན། ། ཞེས་ཚིག་འབྲུ་ནི་ཧ་ཅང་སྙི ང་པོ་མི་ཆེ་བར་སྟོན་པ་ཡིན་ལ། བཅོམ་ལྡན་འདས་ཤཱཀྱ་ཐུབ་པའི་བསྟན་པས་རྒྱ་གར་དུ་མི་ གཅིག་དང་བོད་དུ་མི་གཅིག་ལས་གྲོལ་བར་མ་བྱས་ན་བཅོམ་ལྡན་འདས་དེའི་ཕྲིན་ལས་ཅི་ཞིག་འདྲ། དེས་ན་ཐེག་པ་ ཆེན་པོ་བསམ་ག ྱི་མི་ཁྱབ་པའི་གནས་འདི་མོས་པ་དང་ཡིད་ཆེས་པར་དཀའ་བས་སངས་རྒྱས་མང་པོ་ལ་བསྐལ་པ་དུ་ མར་ཡོ་བྱད་ཐམས་ཅད་ཀ ྱི ས་བསྟབས་པ་ལས་མདོ་འདི་མི་སྤོང་བ་དང་དད་པ་ཙམ་ཕན་ཡོན་ཆེའོ། །ཞེས་སྦྱི ན་པ་དང་ མཆོད་པ་དེ་དག་ལས་ཐེག་ཆེན་གྱི ་ཆོས་ལ་མོས་པ་དང་རྗེས་སུ་ཡི་རང་བ་ཙམ་ཕན་ཡོན་ཆེ་བར་ཤེས་ཕྱི ན་སོགས་ ཐེག་ཆེན་གྱི ་མདོ་རེ་རེ་ཞིང་བཤད་པ་ཡིན་ལ། དེའི་ཕྱི ར། བླ་མའི་རྒྱུད་ལས། བློ་ལྡན་རྒྱལ་བའི་ཡུལ་འདི་ལ་མོས་པ། ། སངས་རྒྱས་ཡོན་ཏན་ཚོགས་ཀྱི་སྣོད་འགྱུར་ཏེ། ། བསམ་མེད་ཡོན་ཏན་ཚོགས་ལ་མངོན་དགའ་བས། ། སེམས་ཅན་ཀུན་གྱི ་བསོད་ནམས་ཟིལ་གྱི ས་གནོན། ། གང་ཞིག་བྱང་ཆུབ་དོན་དུ་གཉེར་བས་གསེར་ཞིང་ནོར་བུས་སྤྲས་པ་ནི། ། སངས་རྒྱས་ཞིང་རྡུལ་མཉམ་པ་ཉིན་རེ་ཆོས་རྒྱལ་རྣམས་ལ་རྟག་འབུལ་ལ། ། གཞན་གང་འདི་ལས་ཚིག་ཙམ་ཐོས་ཤིང་ཐོས་ནས་ཀྱང་ནི་མོས་ན་འདི། ། སྦ ྱིན་པ་ལས་བྱུང་དགེ་བ་དེ་ལས་བསོད་ནམས་ཆེས་མང་འཐོབ་པར་འགྱུར། ། བློ་ལྡན་གང་ཞིག་བླ་མེད་བྱང་ཆུབ་འདོད་པས་བསྐལ་པ་དུ་མར་ཡང༌། ། ལུས་ངག་ཡིད་ཀྱིས་འབད་པ་ཆེན་པོས་ཚུལ་ཁྲིམས་དྲི་མེད་སྲུང་བྱེད་ལ། ། གཞན་ཡང་འདི་ལས་ཚིག་ཙམ་ཐོས་ཤིང་ཐོས་ནས་ཀྱང་ནི་མོས་ན་འདི། ། ཚུལ་ཁྲིམས་ལས་བྱུང་དགེ་བ་དེ་ལས་བསོད་ནམས་ཆེས་མང་འཐོབ་པར་འགྱུར། ། གང་ཞིག་འདི་ན་སྲི ད་པ་གསུམ་ག ྱི ་ཉོན་མོངས་མེ་འཇིལ་བསམ་གཏན་ནི། །

ལྷ་དང་ཚངས་གནས་མཐར་སོན་རྫོགས་པའི་བྱང་ཆུབ་འཕོ་མེད་ཐབས་སྒོམ་ལ། ། གཞན་གང་འདི་ལས་ཚིག་ཙམ་ཐོས་ཤིང་ཐོས་ནས་ཀྱང་ནི་མོས་ན་འདི། ། བསམ་གཏན་ལས་བྱུང་དགེ་བ་དེ་ལས་བསོད་ནམས་ཆེས་མང་འཐོབ་པར་འགྱུར། ། ཞེས་དགེ་བ་གཞན་ལྟ་ཞོག་འཇུག་སེམས་ཁྱད་པར་བས་ཟིན་པས་དངོས་པོ་ཁྱད་པར་ཅན་གསེར་གྱི ་སངས་རྒྱས་ཀ ྱི་ ཞིང་ནོར་བུས་སྤྲས་པ་གྲངས་ཞིང་གི་རྡུལ་དང་མཉམ་པ་ཉིན་རེ་ཞིང་སངས་རྒྱས་གངྒཱ་རླུང་གི་བྱེ་མ་སྙེད་ལ་འབུལ་ བའི་སྦྱིན་པ་དེ་ལྟ་བུ་བསྐལ་པར་བྱེད་པ་དང༌། བླ་ན་མེད་པའི་བྱང་ཆུབ་ཀྱི ་ཕ ྱིར་ཚུལ་ཁྲིམས་དག་པ་བསྐལ་པ་མང་པོར་ སྲུང་བ་དང༌། བསམ་གཏན་བཞི་པའི་བར་དང་སྨོན་འཇུག་གི་བྱང་ཆུབ་ཀྱི་སེམས་རིང་དུ་སྒོམ་པའི་དགེ་བ་དེ་ཐམས་ ཅད་རྡོ་རྗེའི་གནས་བདུན་ལས་གང་ཡང་རུང་བ་དང་ལྡན་པའི་ཚིག་ཅུང་ཟད་ཙམ་ཐོས་ཤིང་ཐོས་ནས་མི་སྤོང་བར་མོས་ པར་བྱེད་ན་དགེ་བ་འདིས་དགེ་བ་སྔ་མ་དེ་ཐམས་ཅད་ཟིལ་གྱི ས་གནོན་ཏེ་སྔ་མ་ལས་བསོད་ནམས་ཆེས་མང་བ་འཐོབ་ པར་མདོ་རྣམས་ལས་རེ་རེ་ཞིང་གསུངས་པའི་ཕྱི ར། རིགས་པས་ཀྱང་གྲུབ་སྟེ། སྦ ྱིན་པས་ནི་ལོངས་སྤྱོད་ཙམ་འཐོབ་ ལ། ཚུལ་ཁྲིམས་ཀ ྱི ས་མཐོ་རིས་ཀྱི ་ལུས་དང༌། བསྒོམས་པས་ནི་ཉོན་མོངས་ཀ ྱི་སྒྲིབ་པ་ཙམ་སྤོང་བར་བྱེད་པར་ཟད་ ཀ ྱི་སྒྲིབ་པ་ཐམས་ཅད་ཀ ྱི ་དངོས་གཉེན་མི་བྱེད་ལ། དེ་ཁོ་ན་ཉིད་མཐོང་བའི་ཤེས་རབ་ཀྱིས་ནི་སྒྲིབ་གཉིས་བག་ཆགས་ དང་བཅས་པ་རྩ་བ་ནས་སྤོང་ལ། ཤེས་རབ་དེ་སྐྱེ་བའི་རྒྱུ་ནི་ཆོས་ཀ ྱི ་རྣམ་གྲངས་ཟབ་མོ་འདི་ལྟ་བུ་ཐོས་པ་ཁོ་ན་ཡིན་ པའི་ཕྱིར་ཏེ། གང་ཕ ྱི ར་སྦ ྱི ན་པས་ལོངས་སྤྱོད་དག་ནི་སྒྲུབ་བྱེད་ལ། ། ཁྲིམས་ཀ ྱི ས་མཐོ་རིས་བསྒོམས་པས་ཉོན་མོངས་སྤོང་བྱེད་ཅིང༌། ། ཤེས་རབ་ཉོན་མོངས་ཤེས་བྱ་ཀུན་སྤོང་དེ་ཡི་ཕྱི ར། ། འདི་མཆོག་ཉིད་དེ་དེ་ཡི་རྒྱུ་ནི་འདི་ཐོས་ཡིན། ། ཞེས་བཅོམ་ལྡན་འདས་བྱམས་པས་ལུང་དང་རིགས་པ་གཉིས་ཀར་གྱིས་སྒྲུབ་པར་མཛད་དོ། ། དེ་ལྟར་ཐེག་ཆེན་གྱི ་ཆོས་འདི་བློ་དམན་ག ྱི ས་མོས་པར་དཀའ་ཞིང་སྤངས་ན་རེ་ཞིག་རྣམ་སྨི ན་ལྕི་བར་མྱོང་ དགོས་ཀྱང་ཐོས་པ་ཙམ་དེ་ཉིད་ཀྱིས་སེམས་ཅན་དེའི་སྲི ད་པ་ཕ ྱི་མཐའ་ཅན་དུ་ནི་བྱེད་པས་ཐོས་པའི་ཕན་ཡོན་ནི་ གཞལ་དུ་མེད་དེ། བྱང་ཆུབ་སེམས་དཔའི་སྤྱོད་པ་བསྟན་པའི་མདོ་ལས། ཁྱེའུ་རིན་ཆེན་བྱིན་སྐྱེས་ནས་ལོ་གསུམ་ ལོན་པ་སྔོན་སྟོན་པ་ཐུགས་དང་པོ་བསྐྱེད་པའི་ཚེ། དེས་བཟོད་པ་ཐོབ་ནས་བསྐལ་པ་སུམ་འབུམ་ལོན་པ་དེས་ཆོས་ ཐམས་ཅད་བླང་དོར་བྱར་མེད་པར་བསྟན་པ་ན་འཇམ་དཔལ་གྱི ས་དྲིས་པ་ཁྱོད་ཀྱི ་ཆོས་སྟོན་པ་ནི་དེ་འདྲ་ན་ལས་དང་ པོ་བའི་བྱང་ཆུབ་སེམས་དཔའ་རྣམས་ལ་ཇི་སྐད་སྟོན། དེས་སྨྲས་པ། འདོད་ཆགས་མ་སྤང་ཞིག ཞེ་སྡང་མ་གཞིལ་

ཞིག གཏི་མུག་མ་སེལ་ཞིག འཇིག་ཚོགས་ལས་གྱེན་དུ་མ་སྐྱོད་ཅིག་སོགས་ནས་སངས་རྒྱས་ཡིད་ལ་མ་བྱེད་ཅིག ཆོས་མ་སེམས་ཞིག དགེ་འདུན་ལ་མཆོད་པ་མ་བྱེད་ཅིག བསླབ་པ་དག་ལ་མ་ལེན་ཞིག སྲིད་པ་ཉེ་བར་ཞི་བ་དོན་དུ་ མ་གཉེར་ཞིག་ཆུ་བོ་ལས་མ་རྒལ་ཞིག་ཞེས་གདམས་ངག་འདི་ལྟ་བུ་འདི། ལས་དང་པོ་པའི་བྱང་ཆུབ་སེམས་དཔའ་ལ་ གདམས་པར་བྱ། རྗེས་སུ་བསྟན་པར་བྱའོ། །དེའི་ཅིའི་ཕྱིར་ཞེ་ན་ཆོས་ཐམས་ཅད་ཀ ྱི ་ཆོས་ཉིད་ནི་གནས་པ་ཁོ་ན་ཡིན་ པའི་ཕྱི ར་རོ་བྱིས་པ་དེ་དག་ནི་སྐྱེ་བ་དང་འགག་པའི་ཆོས་སུ་ལུང་སྟོན་པར་བྱེད་དོ། །ཆོས་ཀ ྱི ་དབྱིངས་འདི་ནི་རྣམ་ པར་མི་རྟོག་པས་རབ་ཏུ་ཕྱེ་བ་ཡིན་ཏེ། ཆོས་འདི་རྣམས་ཀྱི་རང་བཞིན་དེ་ལྟར་རྗེས་སུ་རྟོགས་པ་གང་ཡིན་པ་དེ་ནི་བྱང་ ཆུབ་བོ། །ཞེས་དེ་ལྟར་གདམས་ན་གལ་ཏེ་མི་སྐྲག་མི་དངངས་ཤིང་དངང་བར་མི་འགྱུར་ན། ཨེ་མ་བྱང་ཆུབ་སེམས་ དཔའ་འདི་ནི་ཕྱིར་མི་ལྡོག་པ་སྟེ་ཕ ྱིར་མི་ལྡོག་པའི་སའི་སྐལ་པ་ཅན་ཡིན་ནོ་སྙམ་དུ་ཤེས་པར་བྱ་སྟེ་གདམས་ངག་ འདིས་ཡང་དང་ཡང་དུ་དགའ་བ་བསྐྱེད་པར་བྱའོ། །ཞེས་སྨྲས་པ་དང༌། དེའི་ཚེ་དམིགས་པ་ཅན་གྱི་དགེ་སློང་བརྒྱད་ མ་མོས་ཏེ་འཁོར་དེ་ནས་སོང་བ་དང་ཁ་ནས་ཁྲག་དྲོན་མོ་བསྐྱུགས་ཏེ་ཤི་ནས་དམྱལ་བ་ངུ་འབོད་དུ་སྐྱེས་སོ། །འཇམ་ དཔལ་ག ྱི ས་ཁྱེའུ་ཁྱོད་ཀྱི ་ཆོས་ཀ ྱི ་རྣམ་གྲངས་དེ་དགེ་སློང་དེ་དག་ལ་དེ་ཙམ་དུ་གནོད་པ་ལ་ལྟོས། དེ་ནས་བཅོམ་ལྡན་ འདས་ཀ ྱིས་བཀའ་བསྩལ་པ། འཇམ་དཔལ་ཁྱོད་དེ་སྐད་མ་ཟེར་ཅིག །དེ་དག་གིས་ཆོས་འདི་མ་ཐོས་ན་བསྐལ་པ་ས་ ཡར་བདེ་འགྲོར་ཡང་མི་སྐྱེ་ན་འཚང་རྒྱ་བ་ལྟ་ཅི་སྨོས། ཆོས་འདི་སོམ་ཉི་དང་བཅས་པས་ཐོས་པ་འདིས་དེང་ཁོ་ན་ དམྱལ་བ་ལས་ཐར་ཏེ་དགའ་ལྡན་གྱི ་ལྷར་སྐྱེས་སོ། ། བསྐལ་པ་དྲུག་ཅུ་རྩ་བརྒྱད་དུ་སངས་རྒྱས་ཁྲག་ཁྲིག་བཅུ་མཉེས་པར་བྱེད་ཅིང་ཐམས་ཅད་དུ་བརྫུས་སྐྱེས་ཀ ྱི་ འཁོར་བསྒྱུར་དུ་གྱུར་ནས་སངས་རྒྱས་དྲི་མེད་འོད་ཅེས་པར་འགྱུར་རོ། །ཞེས་ལུང་བསྟན་པ་དང༌། ལྷའི་བུ་དེ་དག་ ལྷགས་ཏེ་བཅོམ་ལྡན་འདས་ཆོས་ཀ ྱི ་རྣམ་གྲངས་འདི་ལ་བདག་ཅག་ཡི་རང་ངོ༌། །ཞེས་གསོལ་བའི་མོད་ལ་དེ་དག་ཕྱི ར་ མི་ལྡོག་པར་གྱུར་ཏོ། །ཞེས་གསུངས་ཤིང༌། འཇམ་དཔལ་གནས་པའི་མདོ་ལས། དེ་དཔྱོད་པ་མེད་ཅིང་སྤྲོས་པ་མེད་ ལ་ཉེ་བར་ཞི་སྟེ་ཡོད་དོ། །ཞེའམ་མེད་དོ་ཞེའམ་ཡོད་ཀྱང་ཡོད་ལ་མེད་ཀྱང་མེད་དོ་ཞེའམ་ཡོད་པ་ཡང་མ་ཡིན་མེད་པ་ ཡང་མ་ཡིན་ནོ། །ཞེས་དེ་སྐད་གང་དུ་ཡང་ཁས་མི་ལེན་ཏོ་ནམ་ཁས་མི་ལེན་པ་དེ་ན་དམིགས་པ་མེད་དོ། །དེ་དམིགས་ པ་ཐམས་ཅད་དང་བྲལ་བས་སེམས་མེད་ཅིང་སེམས་དང་བྲལ་ཏེ་གནས་མེད་པའི་ཚུལ་གྱིས་དགེ་སྦྱོང་གི་ཆོས་ལ་ གནས་པ་ཞེས་བྱའོ། །ཞེས་བསྟན་པས་དགེ་སློང་བཞི་རྒྱས་དགྲ་བཅོམ་རྒྱ་འཁྲུགས་ཏེ་ལུས་དེས་དམྱལ་བ་ངུ་འབོད་ དུ་ལྷུང་བ་ལ། ཆོས་འདི་མ་ཐོས་ན་དེ་རྣམས་ངེས་པར་དམྱལ་བར་ལྟུང་ན་ཆོས་འདི་ཐོས་པས་དམྱལ་བའི་སྡུག་བསྔལ་ སྐད་ཅིག་ཙམ་ལས་མ་རེག་པར་ཡུད་ཀྱི ས་དགའ་ལྡན་ག ྱི ་ལྷར་སྐྱེས་ལ་བྱམས་པའི་འདུས་པ་དང་པོར་དགྲ་བཅོམ་པ་ འཐོབ་པར་ལུང་བསྟན་ལ། ཆོས་ཀ ྱི་ཕྱག་རྒྱའི་མདོ་ལས་ཀྱང༌། སོ་སོ་སྐྱེ་བོའི་ཆོས་ལས་ཀྱང་མ་འདས་ཤིང་ཟག་པ་ མེད་པའི་ཆོས་ཀྱང་མ་ཐོབ་པ་ནི་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བ་འཇིག་རྟེན་ལས་འདས་ པར་བསྙེན་པར་རྫོགས་པ་སྟེ། དེས་དད་པས་བྱིན་པ་ལོངས་སྤྱོད་པར་འོས་ལ་གཞན་ནི་ལོག་པར་རབ་ཏུ་བྱུང་བའོ། 


།ཞེས་བཀའ་བསྩལ་ཅིང༌། ཤཱ་རིའི་བུ་དང༌། རབ་འབྱོར་གྱིས་དེའི་དོན་གཏན་ལ་ཕབ་པས་དགེ་སློང་བདུན་བརྒྱས་དགྲ་ བཅོམ་བརྒྱ་མ་མོས་པས་ལངས་ལྔས་སྤངས་ཏེ་ལུས་དེས་དམྱལ་བར་ལྷུང་བ་སྐད་ཅིག་གིས་ཐར་བར་གསུངས་ལ། འདི་ལྟ་བུ་གཞན་ཡང་མང་དུ་ཡོད་དེ། དེས་ན་མཁས་པར་ཞལ་གྱིས་འཆེས་པ་རྣམས་ཆོས་ཀ ྱི་ཚད་མི་འཛིན་ཞིང་རང་ གཞུང་སྣ་རེ་དང་མ་མཐུན་པ་ཙམ་དང་བྱིས་པའི་སློབ་དཔོན་རྣམས་ཀ ྱི ་ངག་སྒྲོས་སམ་ཡིག་ཆ་སྣ་རེ་དང་མ་མཐུན་པ་ ཙམ་གྱི ས་ཆོས་མི་སྤོང་བར་ཞུའོ། །ཞེས་བདག་གིས་གཅིག་ཏུ་གསོལ་བ་འདེབས་སོ། ། དེ་ལྟར་ལུང་གིས་སྒྲུབ་པ་འཕྲོས་དོན་དང་བཅས་ཏེ་རྒྱ་ཆེར་བཤད་ནས་རིགས་པས་སྒྲུབ་པ་ཡང༌། ཐེག་ཆེན་ལ་ མ་བསྟེན་ན་སངས་རྒྱས་ཀ ྱི ་བསྟན་པ་རྫོགས་པར་མི་རྙེད་དེ་བསྟན་པའི་རྩ་བ་ནི་དགེ་སློང་ཉིད་ཡིན་མོད་ན་ཡང་དགེ་ སློང་ཉིད་ཀྱང་ཤིན་ཏུ་དཀའ་བར་གནས་པའི་ཕྱི ར། ཅི་འདུལ་བ་ལས་དགེ་སློང་ནི་ལྔ་སྟེ། མིང་གི་དགེ་སློང་དང༌། ཁས་ འཆེ་བའི་དགེ་སློང་དང༌། སློང་བའི་ཕྱིར་དགེ་སློང་དང༌། ཉོན་མོངས་པ་བཅོམ་པའི་དགེ་སློང་ངོ༌། །དེ་ལས་འདིར་ནི་ ཆོས་འདི་པའི་གསོལ་བ་དང་བཞིའི་ལས་ཀྱི ས་བསྙེན་པར་རྫོགས་པ་གང་ཡིན་པ་དེ་ནི་དགེ་སློང་ཞེས་བྱ་བར་དགོངས་ སོ། །ཞེས་གསོལ་བཞིའི་ཆོ་གས་སྡོམ་པ་ཕོག་པ་ཉིད་དགེ་སློང་དུ་གསུངས་པས་དེ་ཙམ་དུ་དཀའ་བ་མ་ཡིན་ནོ་སྙམ་ན། དེ་ནི་རེ་ཞིག་བྱིས་པ་རྗེས་སུ་བཟུང་བའི་སྒོ་ཙམ་དུ་ཟད་ལ་དགེ་སློང་ཡང་དག་པ་ནི་དོན་དམ་པའི་དགེ་སློང་དུ་དགོངས་ པ་ཡིན་ཞིང་དེ་ནི་ཉོན་མོངས་པ་བཅོམ་པ་ཡིན་ལ་ཉོན་མོངས་པ་རྫོགས་པར་བཅོམ་པ་ནི་སངས་རྒྱས་ཁོ་ན་ཡིན་པའི་ ཕ ྱིར། དེས་ན་སེམས་ནི་དམིགས་པ་དང་བཅས་པ་རྣམས་ཀྱི་ནི་མྱ་ངན་ལས་འདས་པ་ཡང་དཀའ་བར་གནས་ཏེ། དམ་ ཆོས་པད་དཀར་ལས། ཉན་ཐོས་ཁྱེད་ཅག་མྱ་ངན་མ་འདས་ཏེ། །ཞེས་དང༌། ཐེག་པ་གཅིག་སྟེ་གཉིས་སུ་ཡོད་མ་ཡིན། ། བཀ ྲི་བའི་དོན་དུ་ཐེག་པ་གསུམ་བསྟན་ཏོ། ། དགེ་སློང་ཁྱེད་ཅག་དེ་ཕྱིར་དེ་རིང་ངས། ། འདི་ཙམ་གྱིས་ནི་མྱ་ངན་མི་འདའ་སྟེ། ། ཁྱེད་ཀ ྱི ས་ཐམས་ཅད་མཁྱེན་པའི་ཡེ་ཤེས་ཕྱི ར། ། བརྩོན་འགྲུས་རླབས་ཆེན་དམ་པ་བསྐྱེད་པར་ག ྱི ས། །ཞེས་དང༌། འཕགས་པ་ཤཱ་རིའི་བུས། སྔོན་ཚེ་བདག་ནི་ལྟ་ལ་ཆགས་གྱུར་པ། ། མུ་སྟེགས་ཅན་ག ྱིས་བཀུར་བའི་ཀུན་ཏུ་རྒྱུ། །

ེ་ནས་མགོན་པོས་བདག་གི་བསམ་མཁྱེན་ནས། ། ལྟ་བ་དགྲོལ་ཕ ྱི ར་མྱ་ངན་འདའ་བ་གསུངས། ། ལྟ་བར་གྱུར་པ་དེ་དག་ཀུན་ལས་བཀྲོལ། ། བདག་གིས་སྟོང་པ་ཉིད་ཀྱི ་ཆོས་ཐོབ་སྟེ། ། དེ་ཕྱིར་བདག་ནི་མྱ་ངན་འདས་སྙམ་བག ྱི ད། ། མྱ་ངན་འདས་ཞེས་བགྱི་བ་དེ་མ་ལགས། ། གང་ཚེ་སངས་རྒྱས་སེམས་ཅན་གཙོར་གྱུར་ཏེ། ། ལྷ་མི་གནོད་སྦ ྱི ན་ས ྲི ན་པོས་མདུན་དུ་བདར། ། སུམ་ཅུ་རྩ་གཉིས་མཚན་གྱི ་གཟུགས་ལྡན་པ། ། དེ་ཚེ་མ་ལུས་མྱ་ངན་འདས་པ་ལགས། ། ཞེས་གསོལ་བ་སོགས་མདོ་མང་པོ་ལས་རྒྱ་ཆེར་བཤད་ཅིང༌། དེས་ན་སངས་རྒྱས་མ་ཐོབ་པར། ། མྱ་ངན་འདས་པ་མི་འཐོབ་སྟེ། ། འོད་དང་འོད་ཟེར་སྤངས་ནས་ནི། ། ཉི་མ་ལྟ་བར་མི་ནུས་བཞིན། ། ཞེས་བཅོམ་ལྡན་འདས་བྱམས་པ་བཞེད་པའི་ཕྱི ར་དང༌། སྟོང་ཉིད་མ་རྟོགས་ན་དམིགས་པ་ལས་མི་འདའ་ལ། དམིགས་ པ་དང་བཅས་པས་བཟོད་པ་འཐོབ་པ་ནི་གནས་མ་ཡིན་པར་གསུངས་ན་བཟོད་པ་ཡང་མི་འཐོབ་པ་དེ་ལ་བྱང་ཆུབ་ལྟ་ ག་ལ་འཐོབ་པའི་ཕྱི ར། སྟོང་ཉིད་མ་རྟོགས་ཀྱང་ཉོན་མོངས་པ་ལས་གྲོལ་ན་དེ་ཉིད་བྱང་ཆུབ་བོ་ཞེ་ན། འོ་ན་ཉོན་མོངས་ལས་གྲོལ་བ་དེའི་ དེ་མ་ཐག་ཏུ་སྤངས་པ་ཕུན་སུམ་ཚོགས་པར་ཐལ་བར་འགྱུར་ར ུ ོ། །འདོད་མི་ནུས་ཏེ། ཉོན་མོངས་མངོན་གྱུར་པ་མེད་ ཀྱང་ཐེག་དམན་གྱི ་དགྲ་བཅོམ་དུ་འདོད་པ་དེ་དག་ལ་སྔོན་མའི་ལས་ཀྱིས་འཕངས་པའི་འབྲས་བུ་མཽངྒལ་གྱི ་བུ་ཀུན་ ཏུ་རྒྱུས་ཡན་ལག་བཅོམ་པ་དང༌། འཆར་ཀ་ཆོམ་རྐུན་པའི་དཔོན་ག ྱི ས་དབུ་བཅད་པ་དང༌། སྒུར་ཆུང་ཞག་བདུན་སྨྱུང་ བར་གྱུར་པའི་མཐར་ཐལ་སྐྱོ་གསོལ་བ་དང༌། ཉེ་སྡེ་སྦྲུལ་དུག་ཅན་ག ྱིས་ཟིན་པ་སོགས་དུ་མ་བཤད་པ་དང༌། ཉོན་མོངས་ པའི་བག་ཆགས་དགྲ་བཅོམ་པ་ཆུ་འཐུང་གིས་ཞེ་སྡང་གི་བག་ཆགས་ལས་གྲེ་ལས་སྐྱེས་ཀ ྱི ་མཆོད་རྟེན་བཤིག་པ་དང༌། 

ཁ་ཅིག་བུད་མེད་ལ་བཟང་མོ་ཞེས་འབོད་པ་དང་རྟ་གད་དུ་རྒོད་པ་སོགས་བཤད་པ་དང༌། ཀུན་དགའ་བོའི་སྲི ང་མོའི་ བུ་གཉིས་ལོ་བདུན་པ་ལ་དགེ་ཚུལ་དང་དགྲ་བཅོམ་ཐོབ་ནས་ཆུ་ལེན་པ་ན་བུམ་པ་ནམ་མཁའ་ལ་སྔོན་དུ་བཏང་ནས་ བདག་ཉིད་ཕྱི ་ནས་འོང་བ་སོགས་རྫུ་འཕྲུལ་ག ྱི ་རྩེད་མོ་བྱེད་པ་དང༌། བ་ལང་བདག་མཛའ་བའི་བག་ཆགས་ཀྱི ས་ཇོ་བོ་ གང་པོ་ཞེས་འབོད་པ་སོགས་ལས་ཀ ྱི ་བག་ཆགས་དང་ལྡན་པར་མཐོང་བ་ཡིན་པའི་ཕྱི ར་རོ། ། གལ་ཏེ་དེ་བདེན་མོད་ཀྱང་རེ་ཞིག་སྲི ད་པ་ཕ ྱི་མ་ཉེ་བར་ལེན་པའི་སྲེད་པ་ནི་མེད་ཅེས་ངེས་པ་ཉིད་དོ་ཞེ་ན། ཉན་ རང་གི་དགྲ་བཅོམ་པར་འདོད་པ་དེ་དག་ལ་ཉོན་མོངས་པ་ཅན་ག ྱི་མ་རིག་པ་མེད་ཀྱང་ཉོན་མོངས་ཅན་མ་ཡིན་པའི་མ་ རིག་པ་ཡོད་པས་ཤེས་བྱ་ཐམས་ཅད་ལ་ཡེ་ཤེས་འཇུག་མི་ནུས་པ་ཡིན་ལ། དེས་ན་དེ་དག་ལ་སྲེད་པ་འདི་ཡང་ཉོན་ མོངས་ཅན་ཡོད་པ་མིན་ཡང་ཉོན་མོངས་ཅན་མིན་པའི་ཀུན་ནས་རྨོངས་པ་ཡོད་པ་དེ་བཞིན་དུ་ཉོན་མོངས་ཅན་མ་ཡིན་ པའི་སྲེད་པ་ཅི་སྟེ་མེད་དེ། ཁ་ཟས་ཚོལ་བ་དང་སྨན་བསྟེན་པ་སོགས་མཐོང་བའི་ཕྱི ར་རོ། །འོ་ན་སངས་རྒྱས་ལ་ཡང་ དེར་ཐལ་ལོ་སྙམ་ན་མ་ཡིན་ཏེ། སངས་རྒྱས་བསོད་སྙོམས་ལ་གཤེགས་པ་སོགས་ཀ ྱི ་དགོས་པ་ནི་སྔར་བསྟན་ཟིན་ཏོ། ། གཞན་ཡང་ཉན་རང་དེ་དག་ལ་སྲེད་པ་ཡོད་དེ་ཚོར་བའི་རྐྱེན་ག ྱི ས་སྲེད་པ་འབྱུང་བ་ཡིན་ལ། ཚོར་བ་ནི་དེ་དག་ ལ་ཡང་ཡོད་པའི་ཕྱི ར། འོ་ན་སྲེད་པ་ལས་ལེན་པ་དང་དེ་ལས་སྲིད་པ་འབྱུང་བས་དེ་དག་སྲི ད་པར་སྐྱེ་བ་ཡང་ཡོད་པར་ ཐལ་ལོ་ཞེ་ན། ལས་ཉོན་མངོན་གྱུར་པས་འཕགས་པའི་ལེན་སྐྱེ་མེད་ཀྱང་བག་ཆགས་ཕྲ་མོས་བསྒོས་པ་མ་རིག་བག་ ཆགས་ཀ ྱི ་ས་ལ་བརྟེན་པ་བསམ་ག ྱིས་མི་ཁྱབ་པའི་འཆི་འཕོ་བར་བསྒྱུར་བའི་ལེན་སྐྱེ་ནི་ཡོད་དེ། དེའི་ཕྱིར་དེ་དག་ གིས་མ་རིག་བག་ཆགས་ཀྱི་ས་སྤངས་པའི་གཙང་བ་དམ་པ་དང་བསམ་གྱིས་མི་ཁྱབ་པའི་འཆི་འཕོ་སྤངས་པའི་རྟག་པ་ དམ་པའི་ཕ་རོལ་ཏུ་སོན་པ་མ་ཐོབ་པར་དཔལ་ཕྲེང་གི་མདོ་སོགས་ལས་གསུངས་སོ། །དེས་ན་ཡུལ་གང་ལ་དམིགས་ པ་དང་བཅས་པའི་སེམས་ཀྱིས་ཏིང་ངེ་འཛིན་འགའ་ཞིག་ལ་ནི་བསྐལ་པ་མང་པོར་གནས་པར་འགྱུར་བ་ཡོད་མོད་ཀྱང་ ས ྙི ང་པོར་མི་ཆེ་སྟེ། སྟོང་པ་དེ་ཁོ་ན་ཉིད་རྟོགས་པ་དང་ནི་བྲལ་བའི་སེམས་ནི་ལན་གཅིག་འགགས་པ་ན་ཡང་སླར་ཡང་ རྐྱེན་གཞན་ལས་སྐྱེ་བར་འགྱུར་ཏེ། ཇི་ལྟར་འདུ་ཤེས་མེད་པ་བའི་སྙོམས་འཇུག་བསྐལ་པ་ཆེན་པོ་བརྒྱད་ཁྲི་བཞི་སྟོང་ སོགས་སུ་སེམས་རྒྱུན་ཆད་ཀྱང་སླར་ཡང་སད་དེ་འཁོར་བའི་གནས་གཞན་དུ་སྐྱེ་བ་བཞིན་ནོ། ། དེས་ན་སྒོམ་པ་པོ་བདག་དང་གང་ཟག་སུ་ཡང་མ་དམིགས་ཤིང་གང་བསྒོམ་པར་བྱ་བ་འདུས་བྱས་སམ་འདུས་ མ་བྱས་སམ་རྟག་པའམ་མི་རྟག་པའམ་བདེན་པའམ་བརྫུན་པའི་རྣམ་པ་ཅི་ཡང་མ་མཐོང་བས་འདུ་ཤེས་ཅི་ཡང་མི་ ལེན་ཅིང་མི་འདོར་ལ་གང་ཞིག་ཇི་ལྟར་དུ་སྒོམ་པའི་ཚུལ་ཅིར་ཡང་མི་དམིགས་ལ་དམིགས་པ་དང་མ་དམིགས་པར་ འཛིན་པ་ཡང་ཤེས་པ་དྲི་མ་མེད་པའི་མདུན་ན་མེད་པས་སུ་ཞིག་གང་དུ་ཅི་ལ་ཡང་མི་གནས་ཤིང་ཅིའི་རྣམ་པར་ཡང་ མ་མཐོང་བ་འདི་ནི་ཡང་དག་པའི་དོན་མཐོང་བ་དང༌། གང་དུ་སུས་ཅི་ཡང་སྒོམ་དུ་མེད་པར་ཤེས་པས་དེ་ཉིད་ལས་མི་ གཡོ་བ་ནི་སྟོང་པ་ཉིད་སྒོམ་པ་ཞེས་བྱ་བ་ཡིན་ཏེ། མདོ་ལས། དེས་གང་གི་ཚེ་སེམས་དང་དམིགས་པ་ཡང་དག་པར་

རྗེས་སུ་མི་མཐོང་བ་དེའི་ཚེ་ཡང་དག་པ་མཐོང་བ་ཡིན་པས། ཞེས་དང༌། ཏིང་རྒྱལ་ལས། ཆོས་རྣམས་རྙེད་མེད་རྙེད་པ་སྟེ། ། རྙེད་པ་ལ་ཡང་རྙེད་པ་མེད། ། དེ་ལྟར་ཆོས་རྣམས་གང་ཤེས་པ། ། བྱང་ཆུབ་དམ་པ་རྟོགས་པར་འགྱུར། །ཞེས་དང༌། ནམ་མཁའ་གཟུང་བ་མེད་པར་བཤད། ། དེ་ལ་གཟུང་བ་མི་རྙེད་དེ། ། ཆོས་ཀ ྱི་རང་བཞིན་འདི་ཉིད་ཡིན། ། གཟུང་བ་མེད་པ་ནམ་མཁའ་འདྲ། ། དེ་ལྟ་བུར་ནི་ཆོས་བསྟན་ཏེ། ། དེ་ལ་གང་ཡང་མཐོང་བ་མེད། ། སུ་དག་ཆོས་འདི་མི་མཐོང་བ། ། དེ་ཡི་ཆོས་འདི་བསམ་མི་ཁྱབ། །ཅེས་དང༌། བསོད་ནམས་ཐམས་ཅད་བསྡུས་པའི་མདོར། ཆོས་རྣམས་འདི་དག་དམིགས་མེད་ན། ། མི་མཁས་དམིགས་པར་བྱེད་པ་དག ། དེ་དག་སྡུག་བསྔལ་མི་སྒྲོལ་ཞིང༌། ། དེ་དག་རྣམས་ཀྱི་སྡུག་བསྔལ་འཕེལ། །ཅེས་དང༌། ཆོས་རྣམས་ལ་ཇི་ལྟ་བ་བཞིན་དུ་མཐོང་བ་གང་ཞེ་ན། འདི་ལྟ་སྟེ་མཐོང་བ་མེད་པ་ཁོ་ནའོ། །ཞེས་སོགས་རྒྱ་ཆེར་བཤད་ ལ། སྟོང་པ་ཉིད་འདི་ལ་གནས་པ་ནི་བྱམས་པའི་མཆོག་དང༌། ཕ་རོལ་ཏུ་ཕ ྱིན་པ་ཐམས་ཅད་དང༌། དམ་པའི་ཆོས་ ཡོངས་སུ་འཛིན་པའི་མཆོག་དང༌། ཚུལ་ཁྲིམས་དག་པའི་མཆོག་ཡིན་ཏེ། ལྗོན་པའི་མདོར། རོལ་མོའི་སྒྲ་ལས། ཇི་ལྟར་བདག་མེད་རྟོགས་ནས་ནི། ། བྱམས་པས་འགྲོ་བ་ཁྱབ་པར་བྱེད། །

བདག་མེད་པ་དང་བྱམས་པ་དག ། དེ་ལ་ཇི་ལྟར་མཚུངས་པར་འགྱུར། ། འོད་ཟེར་གྱི ་རྩེའི་པདྨ་ལ་གནས་པའི་སྤྲུལ་པའི་བྱང་སེམས་རྣམས་ཀྱི ས་ལན་བཏབ་པ། གང་དག་སྟོང་ཉིད་རབ་ཤེས་པ། ། དེས་ནི་བདག་མེད་ཁོང་དུ་ཆུད། ། གང་གིས་འགྲོ་བ་སྟོང་ཤེས་པ། ། དེ་ནི་དེ་ཡི་བྱམས་པ་མཆོག །ཞེས་དང༌། ནམ་མཁའ་མཛོད་ལས། གང་ཆོས་ཐམས་ཅད་མི་འཛིན་པ་དེ་ནི་གཏོང་བའི་མཆོག་གོ་ཞེས་སོགས་དྲུག་ག་ལ་སྦྱར་བ་ དང༌། ཏིང་རྒྱལ་ལས། སུ་དག་སྟོང་པ་ཞི་ལ་དགའ་བ་ནི། ། དེ་དག་རྒྱལ་བའི་ཆོས་འདི་གཟུང་བ་ཡིན། ། སུ་དག་ཏིང་འཛིན་འདི་ནི་འཛིན་གྱུར་པ། ། དེ་དག་ང་ཡི་བསྟན་ལ་རབ་བྱུང་ཞིང༌། ། དགེ་སློང་བསྙེན་རྫོགས་གསོ་སྦྱོང་ལས་རྣམས་བྱས། ། ཞེས་སོགས་མདོ་སྡེ་རྒྱ་མཚོ་ལྟ་བུ་ལས་མང་དུ་བཤད་དོ། །དེའི་ཕྱིར་ཡང་དག་པའི་དོན་དམིགས་པ་ཐམས་ཅད་ལས་ འདས་པ་འདི་ཉིད་ཁོ་ན་ཅི་ཡང་མི་སྒོམ་པའི་ཚུལ་གྱི ས་བསྒོམ་པར་བྱའོ། ། འདི་བསྒོམས་པ་ལས་འབྲས་བུ་ཅི་ཞིག་འབྱུང་ཞེ་ན། གང་དང་གང་དུ་འདུ་ཤེས་པ་དང་དམིགས་པའི་རྣམ་པ་ ཐམས་ཅད་ཀྱང་ལོག་སྟེ་ཆོས་གང་ཡང་གང་གིས་ཐོབ་ཏུ་མེད་པར་ཤེས་པས་མྱ་ངན་ལས་འདས་པ་ལ་རེ་བ་ཟད། རྨི་ ལམ་ལ་ར ྨི་ལམ་དུ་ཤེས་པ་ལྟར་སྡུག་བསྔལ་ངོ་བོ་ཉིད་ཀྱིས་མི་དམིགས་པར་ཤེས་པས་འཁོར་བ་ལ་འཇིགས་པ་མེད་ ཅིང་ཆོས་ཐམས་ཅད་རྣམ་པར་བཏགས་པ་ཙམ་ལས་ངོ་བོ་ཉིད་ཅིར་ཡང་མི་གནས་ཤིང་གང་དུ་ཡང་མི་གནས་པ་དེ་ ཉིད་སེམས་ཀྱི ་དབྱིངས་སྟོང་ཞིང་འོད་གསལ་བ་འདི་ཉིད་ཁོ་ནར་མཐོང་བས་ཆོས་ཐམས་ཅད་རང་གི་ལག་མཐིལ་ན་ གནས་པ་ལྟ་བུར་འདོད་གུར་རང་དབང་དུ་བྱེད་པས་འཁོར་འདས་ཐམས་ཅད་ཀ ྱི་རྒྱུ་ཚོགས་རྟེན་ཅིང་འབྲེལ་བར་འབྱུང་ བ་ལ་དབང་ཐོབ་ཅིང་ཤིན་ཏུ་མཁས་པས། འདི་ལྟར་མ་རྟོགས་པའི་སེམས་ཅན་གྱི་ཚོགས་ལ་སྙི ང་རྗེ་བཟོད་མེད་དུ་ འཇུག་ཅིང༌། དེའི་ཚེ་ཡང་བདག་དང་སེམས་ཅན་དུ་དམིགས་པ་མེད་ལ་སྙི ང་རྗེ་ཆེན་པོ་འཕེལ་བ་དེ་ཙམ་གྱིས་སེམས་

ཅན་དང་སེམས་ཅན་མ་ཡིན་པ་དང་སྡུག་བསྔལ་དང་བདེ་བ་ལ་སོགས་པར་གཟོད་ནས་མི་དམིགས་པ་དོན་དམ་པའི་ མཐོང་བ་ཉི་མའི་དཀྱི ལ་འཁོར་ལྟ་བུ་ཁོ་ན་རྒྱས་ཤིང་འཕེལ་ལ། དེ་ལྟར་དོན་དམ་པའི་མཐོང་བ་བརྟན་ཅིང་འཕེལ་བ་ན་ ས ྙི ང་རྗེ་ཆེན་པོ་ཉི་མའི་འོད་ཟེར་ལྟ་བུ་དེ་བས་ཀྱང་རྒྱས་པར་འགྱུར་ཞིང་སེམས་ཅན་མ་གཟིགས་ལ་སྙི ང་རྗེ་ཆེན་པོ་ མངའ་བ་དང་བདག་ཉིད་མ་གཟིགས་ལ་བདག་ཉིད་སེམས་ཅན་ཐམས་ཅད་ཀྱི་རྟེན་དུ་མཛད་པ་དང་ཐོབ་པར་བྱ་བ་གང་ ཡང་མ་གཟིགས་ལ་བྱང་ཆུབ་ཆེན་པོར་འགྲོ་བ་རྣམས་འགོད་པ་དང་ནམ་མཁའ་ལས་གང་དུ་ཡང་འདར་མེད་པ་ལྟར་ སུ་ཡང་གང་དུ་འདར་ཡོད་པར་མ་གཟིགས་ཀྱང་སེམས་ཅན་འཁོར་བ་ལས་སྒྲོལ་བར་སྟོན་པ་འཇིག་རྟེན་ན་འགལ་བའི་ སྤྱོད་ལྡན་འདི་རྣམས་ཀྱི་སྤྱོད་ཚུལ་སུས་རྟོགས་པར་ནུས་ཏེ། དེས་ན་བྱང་ཆུབ་སེམས་དཔའ་ནམ་མཁའ་ལྟ་བུ་འདི་ རྣམས་ལ་བདག་ཅག་སྦྲང་བུའི་བགྲོད་པ་ཅན་རྣམས་ཀ ྱི ་འདོམ་ག ྱིས་ཚད་གཞལ་བའི་ངལ་བས་ཅི་བྱ་སྟེ། གུས་པ་དང་ གཅིག་ཏུ་གུས་པས་རྗེས་སུ་ཡི་རང་བ་དང་ཡོན་ཏན་ལ་བསྔགས་པ་དང་བདག་ཉིད་ཀྱང་འདི་ལྟ་བུར་འདོད་པ་ཁོ་ན་ ལྷུར་བྱོས་ཤིག ། དེས་ན་དམིགས་པ་སྣ་ཚོགས་ཀྱི ས་ཐོག་མ་མེད་པ་ནས་རྨོངས་པ་སྡུག་བསྔལ་ག ྱི་རྒྱུ་ལ་གཅིག་ཏུ་བརྩོན་ཞིང་ འབྲས་བུ་ལ་སྡང་བར་ལྟ་བ་རང་གིས་རང་སྡུག་བསྔལ་བ་ཅན་དུ་བྱས་པ་རང་གཡོས་ཀ ྱི་འདམ་དུ་རང་ཚུད་ནས་ཅི་བྱ་ གཏོལ་དང་བྲལ་བ་འདི་རྣམས་ཀྱི ་དོན་དུ་རྩེ་གཅིག་ཏུ་འབད་པ་སྨན་པ་མཁས་པ་ནད་པའི་དོན་དུ་འབད་པ་ལྟར་གྱུར་ ཅིང༌། དེ་ཁོ་ན་ཉིད་ཤེས་པས་བྱས་པ་གང་དུ་བྱིང་བའི་འདམ་གྱི་ཟབ་ཐུང་ཞིང་མཆུ་ཞེང་ཆུང་བར་ཤེས་པ་ལྟར་འཁོར་ བའི་རང་བཞིན་ཁོང་དུ་ཆུད་པས་རང་ཉིད་འདམ་ལྟ་བུའི་འཁོར་བ་ལ་ཆགས་པ་དང་འཇིགས་པ་གཉིས་ཀ་ལས་གྲོལ་ བར་གྱུར་ཅིང་སེམས་ཅན་འབྱིན་པའི་ནུས་པའང་བདག་ཉིད་ལ་ཡོད་པར་ཤེས་ནས་ནམ་མཁའ་ཇི་སྲི ད་པར་འཁོར་ བར་གཞན་དོན་དུ་གནས་པ་འགྲུབ་པར་འགྱུར་བ་འདི་ནི་སྟོང་པ་ཉིད་བསྒོམས་པའི་དངོས་ཀ ྱི ་འབྲས་བུ་ཡིན་ཏེ། བཅོམ་ ལྡན་འདས་བྱམས་པས། བདག་སྲེད་མ་ལུས་ཤེས་རབ་ཀྱིས་བཅད་དེ། ། སེམས་ཅན་སྲེད་ཕ ྱི ར་བརྩེ་ལྡན་ཞི་འཐོབ་མིན། ། དེ་ལྟར་བློ་བརྩེ་བྱང་ཆུབ་ཐབས་བསྟེན་པས། ། འཕགས་པ་འཁོར་བའམ་མྱ་ངན་འདས་མི་འགྱུར། །ཞེས་དང༌། ཤེས་པས་སྲིད་ལ་མི་གནས་ཤིང༌། ། ས ྙི ང་རྗེས་ཞི་ལ་མི་གནས་དང༌། །ཞེས་སོ། ། ཇི་ལྟར་འབྲས་བུ་ལོ་ཏོག་འདོད་ལ་རྒྱུ་སོ་ནམ་འགོག་པ་ནི་འཇིག་རྟེན་ན་གནག་ར ྫི ས་ཀྱང་དམད་པར་བྱ་བ་ཡིན་པ་དེ་

བས་ན། འབྲས་བུ་བྱང་ཆུབ་འདོད་པ་རྣམས་ཀ ྱི ས་རྒྱུ་སྟོང་པ་ཉིད་ཀྱི་ཕྱོགས་ལ་སུན་འབྱིན་པ་དང་སྐུར་བ་འདེབས་པ་ནི་ འཐད་པ་མ་ཡིན་ནོ། །དེས་ན་སྡི ག་གྲོགས་ཀ ྱི་ངག་ལ་ཡིད་མི་རྟོན་ཞིང་ཐེ་ཚོམ་མི་ཟ་བར་སྟོང་པ་ཉིད་དངོས་པོའི་གནས་ ལུགས་ཆོས་ཐམས་ཅད་ཀ ྱི ་ངོ་བོ་ཉིད་གང་ཡིན་པ་འདི་ཁོ་ན་སྒོམ་པར་བྱའོ། ། ཅི། འཁོར་བར་གནས་པ་འགྲུབ་འགྱུར་བ། །འདི་ནི་སྟོང་ཉིད་འབྲས་བུ་ཡིན། །ཞེས་འདོན་པ་ལྟར་ན་འདིས་འཁོར་ བ་ལས་ཐར་བ་མི་འཐོབ་པ་ཞིག་གོ་སྙམ་ན་སྤ ྱི ར་འཁོར་འདས་སྟོང་ཉིད་དུ་ཤེས་པ་ཁོ་ནས་ས ྲིད་ཞི་གཉི་གའི་སྒྲོག་རང་ བརྡལ་དུ་སོང་བ་འདི་ཉིད་ཉན་རང་གི་ཐར་པ་འབུམ་གྱི ས་ཀྱང་དོ་ཟླ་མིན་པའི་ཐར་པ་ཡིན་མོད་ཀྱང་སྨན་པ་མཁས་པ་ ནད་པའི་ཚོགས་མི་འདོར་བ་ལྟར་ས ྙི ང་རྗེས་གཞན་དོན་དུ་འཁོར་བར་གནས་པ་པདྨ་འདམ་ག ྱི ས་མ་གོས་པ་ལྟར་ཟད་ པས་འདི་ལ་ནི་འཁོར་བ་པར་མི་བརྗོད་དེ་སྨན་པ་ནད་པར་མི་བརྗོད་པ་བཞིན་ནོ། །དེ་ལྟ་མོད་ཀ ྱི ་ཉོན་མོངས་པ་དང་ ཤེས་བྱའི་སྒྲིབ་པའི་ཚོགས་ནང་གི་མུན་པ་སྟུག་པོ་དེ་ཁོ་ན་ཉིད་ལ་སྒྲིབ་པར་བྱེད་པ་འདིའི་དངོས་ཀ ྱི་གཉེན་པོ་ནི་སྟོང་ པ་ཉིད་ཁོ་ན་ཡིན་ཏེ། ཚོགས་སྦྱོར་དུ་སྟོང་ཉིད་ལ་མོས་པས་ཞུགས་པ་ལས་མཐོང་བའི་ལམ་དུ་ནམ་མཁའ་ཐ་དད་མེད་ པ་ལྟ་བུའི་སྟོང་ཉིད་ཀུན་འགྲོའི་ཚེ་ཚུལ་གྱི ས་རྟོགས་ཤིང་སྒོམ་པའི་ལམ་རྣམས་སུ་གློ་བུར་ག ྱི་དྲི་མ་བསལ་སྟོབས་ ཀ ྱིས་འཇིག་རྟེན་ག ྱི་ཁམས་ཚད་མེད་པའི་ནམ་མཁའ་ནས་སྐྲ་རྩེ་བྱེ་བའི་ཆའི་སྦུབས་ཀྱི་ནམ་མཁའི་བར་རེ་རེ་ཞིང་གི་ རྒྱ་ཚད་དང་ཁྱད་པར་རྣམས་ཀྱང་ཇི་ལྟ་བར་ཁོང་དུ་ཆུད་པ་ལྟ་བུར་སྟོང་པ་ཉིད་ཡོན་ཏན་ག ྱི་རྣམ་པ་ཐམས་ཅད་པ་རེ་ རེ་ཞིང་མངོན་དུ་བྱས་ཏེ། མཐར་གཅིག་དང་ཐ་དད་ལས་འདས་པའི་ནམ་མཁའི་ཁམས་དུས་གསུམ་གྱི ས་བསྡུས་པ་ ཐམས་ཅད་སྐད་ཅིག་གིས་ཅིག་ཆར་དུ་ཁོང་དུ་ཆུད་པ་ལྟར་སངས་རྒྱས་དང༌། བྱང་ཆུབ་སེམས་དཔའ་དང༌། ཉན་ཐོས་ དང༌། རང་སངས་རྒྱས་དང༌། སེམས་ཅན་ཐམས་ཅད་དང༌། ཕུང་པོ་ལྔ་དང༌། ཁམས་བཅོ་བརྒྱད་དང་སྐྱེ་མཆེད་བཅུ་ གཉིས་དང་སྤང་བྱ་དང་ཐོབ་བྱ་ཐམས་ཅད་ལ་རྟག་པར་རྗེས་སུ་ཞུགས་པའི་ཆོས་དབྱིངས་སམ་སྟོང་ཉིད་དེ་ཐམས་ཅད་ གཅིག་པ་དང་ཐ་དད་པ་ལས་འདས་པ་ཇི་ལྟ་བ་ཉིད་དུ་སྐད་ཅིག་གིས་ཅིག་ཆར་ཁོང་དུ་ཆུད་པ་ན་རྫོགས་པའི་སངས་ རྒྱས་ཐོབ་བོ། །ཞེས་འཇིག་རྟེན་ཀུན་རྫོབ་ལ་བལྟོས་ནས་རྣམ་པར་འཇོག་གོ ། དེས་ན་མྱུར་དུ་ཐམས་ཅད་མཁྱེན་པ་ཉིད་འཐོབ་པར་འདོད་ཀྱང་རུང་གཞན་དོན་དུ་ནམ་མཁའ་ཇི་སྲི ད་པར་ འཁོར་བར་གནས་པར་འདོད་པ་བྱང་ཆུབ་སེམས་དཔའ་འདོད་ཆེན་པའི་བརྟུལ་ཞུགས་འཛིན་པས་ཀྱང་རུང་སྟེ་དེ་ འཐོབ་པའི་རྒྱུ་ནི་སྟོང་ཉིད་ཤེས་པ་ཁོ་ན་ཡིན་པས་སྟོང་པ་ཉིད་དེ་ནི་ཇི་ལྟར་ན་སྒོམ་པར་མི་བྱེད་དེ་འདི་ཁོ་ན་སྒོམ་པར་ རིགས་སོ། ། བདག་ཅག་ནི་མ་སྦྱངས་པས་སྟོང་ཉིད་ལ་སྐྲག་གོ་ཞེ་ན། དངོས་པོ་གང་སྡུག་བསྔལ་སྐྱེད་པར་བྱེད་པ་དེ་ལ་སྐྲག་ པ་སྐྱེ་བར་འགྱུར་བ་ནི་འཇིག་རྟེན་ན་རིགས་མོད་ཀྱང་ཕན་པར་བྱེད་པ་དེ་ལ་སྐྲག་པ་ནི་འཇིག་རྟེན་ན་མི་རིགས་པར་ འཇོག་སྟེ། ནད་ལ་སྐྲག་པར་བྱེད་ཀ ྱི་སྨན་དང་སྨན་པ་ལ་སྐྲག་པར་མི་བྱེད་པ་བཞིན་ནོ། །དེས་ན་སྟོང་པ་ཉིད་འདིས་ནི་ དངོས་འཛིན་གྱི་ནད་དང་སྡུག་བསྔལ་ཐམས་ཅད་ཞི་བར་བྱེད་པའི་ཕྱི ར་སྨན་དང་སྨན་པའི་མཆོག་ལྟ་བུ་ཡིན་ན་དེ་ལ་ 

འཇིགས་པ་ཇི་ལྟར་སྐྱེ་སྟེ་འདི་ནི་ཐེ་ཚོམ་མེད་པར་དད་པར་བྱ་བ་ཡིན་ནོ། །འདི་དག་ཏུ་དགེ་བའི་ལྷས། དགེ་སློང་གི་ སྡོམ་པའི་རྩ་བ་བཞི་གང་ལ་ཡོད་པ་དེ་ནི་དགེ་སློང་ཉིད་དེ་དེ་ཉིད་ཀྱང་དཀའ་བས་གནས་པ་ནི་མུ་སྟེགས་པ་དང་རྩོད་པ་ དང་བཅས་པས་སོ། །ཞེས་ལུང་གཞན་ལ་ཡང་རྩོད་བཅས་ཀ ྱི ་ཕ ྱི ར་ག ྱི་ཁྱབ་མཚུངས་ཀྱི ་ན་ཡམས་སུ་བཀོད་ཅིང༌། ཉེ་ བར་དམིགས་པ་ཡོད་པ་རྣམས་ཀ ྱིས་ཇི་སྲི ད་ཕུང་པོར་འཛིན་པ་ཡོད་པ་དེ་སྲིད་ངར་འཛིན་གྱི ་ང་རྒྱལ་བྱེད་ལ་ལས་དང་ སྐྱེ་བ་ཡོད་པ་དེ་ལྟ་ན་མྱ་ངན་ལས་འདས་པ་ཡང་དཀའ་འོ། ། གལ་ཏེ་བདེན་པ་མཐོང་བས་ཉོན་མོངས་སྤོང་བའི་ཕྱིར་མི་དཀའ་འོ་ཞེ་ན། དེའི་ཕྱི ར་ཉོན་མོངས་སོགས་སོ། །ཞེས་དང༌། གཞན་དག་ན་རེ། ཉོན་མོངས་ཅན་དང་ལུང་མ་བསྟན་པའི་སྲེད་པ་དང་འདོད་ཁམས་ཀ ྱི་མི་དགེ་བ་ནི་འདིར་ ཡང་ས ྲིད་འབྱུང་བའི་དབང་དུ་བྱས་པ་ཡིན་ཏེ། དེ་ཡང་དགའ་བའི་འདོད་ཆགས་དང་བཅས་པ་ནི་ཉོན་མོངས་པ་དང་ བཅས་པ་ཡིན་ན་ཉོན་མོངས་མེད་ཀྱང་ཞེས་ཅིའི་ཕྱི ར་རྟོག་ཞེས་སྨྲ་ན་འདི་ལྟར་དགོངས་ཏེ་གཏི་མུག་ཀྱང་ཉོན་མོངས་ པའི་ས་པ་ཆེན་པོ་ཡིན་པས་ཉོན་མོངས་ཅན་ཡིན་ལ་དེའི་བག་ཆགས་ཀྱང་ཀུན་ཏུ་རྨོངས་པའི་ཉོན་མོངས་ཅན་མ་ཡིན་ པའི་མི་ཤེས་པ་ནི་སེམས་དམིགས་པ་དང་བཅས་པ་འདི་ལ་ཡོད་པར་འདོད་དོ། །དེ་བཞིན་དུ་ཉོན་མོངས་ཅན་ག ྱི ་སྲེད་ པ་ལ་ཡང་བག་ཆགས་ཉོན་མོངས་ཅན་མ་ཡིན་པ་ཡོད་དེ། དེ་ཡང་ཚོར་བ་ཡིན་ནོ། །དེ་ཉོན་མོངས་པ་ཅན་མ་ཡིན་ ཡང་ལྷན་ཅིག་བྱེད་པའི་རྐྱེན་དང་ཕྲད་ན་ཉོན་མོངས་ཅན་དུ་སྐྱེད་དོ། །ཞེས་ཡང་སྒྲས་སྟོན་ཏོ། །དེས་ན་སྲེད་འདི་ཞེས་ སོགས་སྨོས་སོ། །རྒྱུ་རྣམས་ནི་འབྲས་བུ་ངེས་པར་སྐྱེད་པ་མ་ཡིན་ནོ་ཞེ་ན། དམིགས་པ་ཞེས་སོགས་སྨོས་ཏེ་ཞེས་ སོགས་སྣང་མོད། དགྲ་བཅོམ་ལ་ཉོན་མོངས་མེད་ཀྱང་ཞེས་སྨོས་མི་རིགས་པར་དོགས་པ་བསླང་ནས་གཏི་མུག་ཉོན་ མོངས་ཡིན་ལ་ཞེས་ལན་བཏབ་པ་འདི་ནི་དཔྱད་པའི་གཞིའོ། ། བི་བྷཱུ་ཏིས་ནི། ཉོན་མོངས་ཟད་པ་ནི་དགེ་སློང་ཡིན་ཏེ་དེ་ནི་སྟོང་ཉིད་མ་རྟོགས་ན་མི་འགྲུབ་བོ་ཞེས། ཉོན་མོངས་ པ་ལས་གྲོལ་ན་དེའི། སོགས་ཀ ྱིས་དེ་སྒྲུབ་པ་དགེ་སློང་དཀའ་བར་གནས་པ་དང༌། སེམས་ནི་དམིགས་དང་སོགས་ རྐང་པ་གཉིས་པོ་སླར། དམིགས་པ་ནི་སེམས་ཀྱི ས་སྒྲུབ་པ་ལ་མྱང་འདས་དཀའ་བར་སྟོན་པ་ཞེས་བཀྲལ་ཞིང་འོ་ན་ ཡང་དག་པར་སྡུག་བསྔལ་མེད་ན་འཁོར་བར་གནས་ནས་ཅི་བྱ་ཞེ་ན། ཀུན་རྫོབ་ཏུ་སེམས་ཅན་དམིགས་པའི་ཕྱི ར་རོ་ ཞེས་རྩོད་པ་སྤངས་སོ། ། དཀའ་འགྲེལ་ཆུང་བ་ལས་ནི། དགེ་སློང་ལྔ་ལས་འདིར་ཉོན་མོངས་བཅོམ་པའི་དགེ་སློང་བཟུང་སྟེ་སྟོང་ཉིད་མེད་ ན་ལྷག་བཅས་མྱང་འདས་ཀ ྱི་དགེ་སློང་མེད་པར་ཐལ་བའོ། །ཉོན་མོངས་བཅོམ་པ་ནི་བསྟན་པའི་རྩ་བ་ཡིན་ཏེ། དགྲ་ བཅོམ་པའི་ཚོགས་ཀྱིས་བསྟན་པ་སྡུད་འཛིན་སྲུང་བའི་ཕྱིར། ཁ་ཆེ་ལ་སོགས་པའི་ཡུལ་སོ་སོར་ད་ལྟར་ཡང་བསྟན་ པ་བཟུང་བ་དང་སྲུང་བའི་དོན་དུ་གནས་པར་བཤད་པའི་ཕྱི ར། སྟོང་ཉིད་མེད་པར་ཉོན་མོངས་པ་བཅོམ་པ་ཇི་ལྟར་མི་ འཐད་ན་དེའི་ས་བོན་མ་སྤངས་པས་ཡང་སྐྱེ་བའི་ཕྱི ར། ཡང་ན་ཉོན་མོངས་བཅོམ་པ་འཐད་ཀྱང་ལྷག་མེད་ཀྱི ་མྱང་འདས་ མི་འཐད་དོ་ཞེས་སེམས་ནི་དམིགས་དང་སོགས་སོ། །འོན་ཏེ་ཡང་སྲིད་མི་ལེན་པས་སྔོན་འཕངས་པའི་ཕུང་པོ་ཟད་

པ་ན་མྱང་འདས་སོ། །ཞེས་དོགས་པ་བསུ་བའི་ཕྱི ར་རེ་ཞིག་སོགས་སོ། །ངར་འཛིན་གྱི ་ཕུང་པོ་དོན་གཉེར་དེ་དག་ལ་ མེད་ཀྱང་ཕུང་པོ་དོན་གཉེར་གྱི ་སྲེད་པ་ནི་ཡོད་དེ་ཁ་ཟས་དོན་དུ་གཉེར་བ་ཡོད་པའི་ཕྱི ར། དེའི་རྒྱུ་ཚང་བས་ཀྱང་ཡོད་པར་སྟོན་ཏེ། ཚོར་བའི་རྐྱེན་ག ྱི ས་སོགས་ཏེ་བསམ་གྱིས་མི་ཁྱབ་པའི་འཆི་འཕོ་ཡོད་ པར་རྒྱུད་བླ་དང༌། དཔལ་ཕྲེང་གི་མདོ་སོགས་ལས་བཤད་དོ་ཞེས་སྣང་བ་ལ་ནི། ཉོན་མོངས་བཅོམ་པ་དགེ་སློང་གི་ མཆོག་ཏུ་ཁྱེད་ཅག་ཉིད་འདོད་དེ་དགྲ་བཅོམ་ག ྱིས་བསྟན་པའི་བྱ་བ་དངོས་རྣམས་བྱེད་པའི་ཕྱིར། ཞེས་ཐེག་དམན་གྱི་ གཞུང་དང་སྦྱར་བ་ཁས་ལེན་དུ་བཅུག་ནས་སླར་སྟོང་ཉིད་མ་རྟོགས་ན་ཉོན་མོངས་པ་སྤོང་མི་ནུས་ལ། དེས་ན་ཐེག་དམན་ལ་མྱང་འདས་དང་དགྲ་བཅོམ་ཡང་མེད་དོ། །ཞེས་ཐེག་ཆེན་གྱི་རང་གཞུང་ཚད་མར་བྱས་ཏེ་ བརྒལ་བ་ཞིག་ཡིན་པར་སྣང་ངོ༌། །ཤེར་ལེ་ཁོ་ནའི་བཀའ་འགྲེལ་ཆུང་ངུ་ལས་ནི། དགེ་སློང་དཀའ་བར་གནས་ཏེ་རྩོད་ བཅས་ཡིན་པའི་ཕྱི ར་དང་ཉོན་མོངས་བཅོམ་པ་དཀའ་བ་གཉི་གར་འབྲུ་གཉེར་ཏོ། ། གསུམ་པ་སྟོང་ཉིད་སྒོམ་ཚུལ་ལ། བདག་མེད་གཉིས་ལས། དང་པོ་གང་ཟག་གི་བདག་མེད་སྒོམ་པ་ལ་ལྔ། སྤ ྱི ར་བདག་ མ་གྲུབ་པར་སྟོན་པ། བྱེ་བྲག་ཏུ་གྲངས་ཅན་པའི་འདོད་པ་དགག་པ། རིགས་པ་ཅན་པ་དགག་པ། བདག་མེད་ཀྱང་ལས་ འབྲས་མི་འགལ་བ། ཞར་ལ་དཔྱོད་པ་བ་དང་རང་སྡེ་གནས་མ་བུ་པའི་གང་ཟག་འགོག་པའོ། །དང་པོ་སྤྱི ར་བདག་མ་ གྲུབ་པར་སྟོན་པ་ནི། གལ་ཏེ་བདག་འགའ་ཡོད་ན་ནི། ། ཅི་ཡང་རུང་ལས་འཇིགས་འགྱུར་ན། ། བདག་ཉིད་འགའ་ཡང་ཡོད་མིན་པས། ། འཇིགས་པར་འགྱུར་བ་སུ་ཞིག་ཡིན།།  །། སོ་དང་སྐྲ་སེན་བདག་མ་ཡིན། ། བདག་ནི་རུས་པ་ཁྲག་མ་ཡིན། ། སྣབས་མིན་བད་ཀན་མ་ཡིན་ཏེ། ། ཆུ་སེར་དང་ནི་རྣག་ཀྱང་མིན།།  །། བདག་ནི་ཞག་དང་རྡུལ་མིན་ཏེ། ། གློ་མཆིན་དག་ཀྱང་བདག་མ་ཡིན། ། ནང་རོལ་གཞན་ཡང་བདག་མིན་ཏེ། །

བདག་ནི་ཕྱི་ས་གཅིན་མ་ཡིན།།  །། ཤ་དང་པགས་པ་བདག་མིན་ཏེ། ། དྲོད་དང་རླུང་ཡང་བདག་མ་ཡིན། ། བུ་ག་བདག་མིན་རྣམ་ཀུན་དུ། ། རྣམ་ཤེས་དྲུག་ཀྱང་བདག་མ་ཡིན།།  །། ཞེས་གསུངས་ཏེ། ཚིགས་བཅད་དང་པོས་སྐྲག་པ་པོའི་བདག་མེད་པར་བསྟན། ལྷག་མས་ལུས་བདག་མ་ཡིན་པར་ བསྟན། ཚིག་རྐང་ཐ་མས་སེམས་བདག་མ་ཡིན་པར་བསྟན་ཏོ། ། གཉིས་པ་བྱེ་བྲག་ཏུ་གྲངས་ཅན་པའི་འདོད་པ་དགག་པ་ནི། གལ་ཏེ་སྒྲ་ཡི་ཤེས་རྟག་ན། ། ཐམས་ཅད་ཚེ་ན་སྒྲ་འཛིན་འགྱུར། ། ཤེས་བྱ་མེད་ན་ཅི་རིགས་ན། ། གང་གིས་ཤེས་པ་ཞེས་བརྗོད་བྱེད།།  །། གལ་ཏེ་ཤེས་མེད་ཤེས་ཡིན་ན། ། ཤིང་ཡང་ཤེས་པར་ཐལ་བར་འགྱུར། ། དེས་ན་ཤེས་བྱ་ཉེར་གནས་པ། ། མེད་པར་ཤེས་པ་མེད་ཅེས་ངེས།།  །། དེ་ཉིད་ཀྱིས་ནི་གཟུགས་ཤེས་ན། ། དེ་ཚེ་ཐོས་པའང་ཅི་སྟེ་མིན། ། གལ་ཏེ་སྒྲ་མི་ཉེ་ཕྱི ར་ན། ། དེ་ན་དེ་ཡི་ཤེས་པའང་མེད།།  །། སྒྲ་འཛིན་རང་བཞིན་གང་ཡིན་པ། ། དེས་གཟུགས་འཛིན་པར་ཇི་ལྟར་འགྱུར། ། གཅིག་ནི་ཕ་དང་བུ་ཉིད་དུ། །

བཏགས་ཡིན་ཡང་དག་ཉིད་མིན་ཏེ།།  །། ཇི་ལྟར་སྙི ང་སྟོབས་རྡུལ་དང་ནི། ། མུན་པ་བུ་མིན་ཕ་ཡང་མིན། ། དེ་ནི་སྒྲ་འཛིན་དང་ལྡན་པའི། ། རང་བཞིན་དུ་ནི་མཐོང་མ་ཡིན།།  །། གར་མཁན་ལྟ་བུའི་ཚུལ་གཞན་གྱི ས། ། དེ་ཉིད་མཐོང་ན་དེ་རྟག་མིན། ། གལ་ཏེ་ཚུལ་གཞན་དེ་ཉིད་ན། ། གཅིག་ཉིད་དེ་ནི་སྔོན་མེད་ཅིག །  ། ། གལ་ཏེ་ཚུལ་གཞན་བདེན་མིན་ན། ། དེ་ཡི་རང་གི་རང་བཞིན་སྨྲོས། ། ཤེས་ཉིད་ཅེ་ན་དེ་ལྟ་ན། ། སྐྱེས་ཀུན་གཅིག་ཏུ་ཐལ་བར་འགྱུར།།  །། སེམས་པ་སེམས་མེད་དེ་དག་ཀྱང༌། ། གཅིག་འགྱུར་གང་ཕྱི ར་ཡོད་ཉིད་མཚུངས། ། གང་ཚེ་བྱེ་བྲག་ཕ ྱིན་ཅི་ལོག ། དེ་ཚེ་འདྲ་བའི་རྟེན་གང་ཡིན།།  །། ཞེས་གསུངས་ཏེ། དང་པོ་གཉིས་ཀྱིས་སྒྲ་འཛིན་རྟག་པ་བཀག །དེ་ཉིད་ཀྱི ས་སོགས་ཕྱེད་དང་གཉིས་ཀྱིས་དེས་ གཟུགས་འཛིན་པ་བཀག །གཅིག་ནི་སོགས་ཕྱེད་དང་གཉིས་ཀྱི ས་བལྟོས་པའི་དཔེ་བརྗོད་པ་བཀག །ལྷག་མས་རྟག་ པ་དང་གཅིག་པུར་བདེན་པ་བཀག་པའོ། ། གསུམ་པ་རིགས་པ་ཅན་པ་དགག་པ་ནི། སེམས་མེད་པ་ཡང་བདག་མིན་ཏེ། ། སེམས་མེད་ཉིད་ཕྱི ར་བུམ་སོགས་བཞིན། །

འོན་ཏེ་སེམས་དང་ལྡན་པའི་ཕྱི ར། ། ཤེས་ན་མི་ཤེས་འཇིག་པར་ཐལ།།  །། ཅི་སྟེ་བདག་ལ་འགྱུར་མེད་ན། ། སེམས་པས་དེ་ལ་ཅི་ཞིག་བྱས། ། དེ་ལྟར་ཤེས་མེད་བྱ་བྲལ་བ། ། ནམ་མཁའ་བདག་ཏུ་བྱས་པར་འགྱུར།།  །། ཞེས་གསུངས་ཏེ། སྔ་མས་སེམས་མེད་པའི་བདག་བཀག ཕྱི་མས་དེ་འགྱུར་མེད་དུ་འདོད་པ་བཀག་གོ། བཞི་པ་བདག་མེད་ཀྱང་ལས་འབྲས་མི་འགལ་བ་ནི། གལ་ཏེ་བདག་ནི་ཡོད་མིན་ན། ། ལས་འབྲས་འབྲེལ་བ་རིགས་མིན་ཏེ། ། ལས་བྱས་ནས་ནི་ཞིག་པས་ན། ། སུ་ཡི་ལས་སུ་འགྱུར་ཞེ་ན།།  །། བྱ་བ་འབྲས་གཞི་ཐ་དད་དང༌། ། དེ་བདག་བྱེད་པ་མེད་པར་ཡང༌། ། ཡུ་བུ་གཉིས་ཀ་ལ་གྲུབ་པས། ། འདིར་བརྩད་དོན་མེད་མ་ཡིན་ནམ།།  །། རྒྱུ་ལྡན་འབྲས་བུ་དང་བཅས་པར། ། མཐོང་བ་འདི་ནི་སྲིད་མ་ཡིན། ། རྒྱུན་གཅིག་ལ་ནི་བརྟེན་ནས་སུ། ། བྱེད་པོ་སྤྱོད་པོ་ཞེས་བྱར་བསྟན།།  །། ཞེས་གསུངས་ཏེ། དང་པོས་རྩོད་པ་བཀོད། གཉིས་པས་བདག་བྱེད་པ་པོ་མེད་པ་རྒོལ་བ་གཉིས་ཀ་ལ་མཚུངས་པར་ བསྟན། གསུམ་པས་རྒྱུ་འབྲས་དུས་མཉམ་མི་སྲི ད་པར་བསྟན་ཏོ། །

ལྔ་པ་ཞར་ལ་དཔྱོད་པ་བ་དང་རང་སྡེ་གནས་མ་བུ་པའི་གང་ཟག་འགོག་པ་ནི། འདས་དང་མ་འོངས་པ་ཡི་སེམས། ། བདག་མིན་དེ་ནི་མེད་པའི་ཕྱི ར། ། འོན་ཏེ་སྐྱེ་སེམས་བདག་ཡིན་ན། ། དེ་ཞིག་ན་ཡང་བདག་མེད་ན།།  །། དཔེར་ན་ཆུ་ཤིང་སྡོང་པོ་དག ། ཆ་ཤས་ཕྱེ་ན་འགའ་མེད་པ། ། དེ་བཞིན་རྣམ་པར་དཔྱད་པ་ཡིས། ། བཙལ་ན་བདག་ཀྱང་ཡང་དག་མིན།།  །། གལ་ཏེ་སེམས་ཅན་ཡོད་མིན་ན། ། སུ་ལ་ས ྙི ང་རྗེ་བྱ་ཞེ་ན། ། འབྲས་བུའི་དོན་དུ་ཁས་བླངས་པའི། ། རྨོངས་པས་བཏགས་པ་གང་ཡིན་པའོ།།  །། སེམས་ཅན་མེད་འབྲས་སུ་ཡི་ཡིན། ། བདེན་ཏེ་འོན་ཀྱང་རྨོངས་ལས་འདོད། ། སྡུག་བསྔལ་ཉེ་བར་ཞི་དོན་དུ། ། འབྲས་བུའི་རྨོངས་པ་ཟློག་མི་བྱ།།  །། སྡུག་བསྔལ་རྒྱུ་ཡི་ང་རྒྱལ་ནི། ། བདག་ཏུ་རྨོངས་པས་འཕེལ་བར་འགྱུར། ། དེས་ཀྱང་བདག་ཏུ་མེད་ཅེ་ན། ། བདག་མེད་བསྒོམ་པ་མཆོག་ཡིན་ནོ།།  །། ཞེས་གསུངས་ཏེ། དང་པོའི་ཕྱེད་སྔ་མས་འདས་མ་འོངས་བདག་མ་ཡིན་པ་དང༌། ཕྱེད་ཕ ྱི་མས་ད་ལྟ་བ་བདག་མ་ཡིན་ པར་བསྟན། དེ་ནས་ཚིགས་བཅད་གཅིག་གིས་བདག་མི་རྙེད་པར་བསྟན། ལྷག་མས་སེམས་ཅན་མེད་ན་སྙི ང་རྗེ་མི་ འཐད་པའི་རྩོད་པ་སྤངས་པའོ། །དེ་ཡང༌།

སྟོང་ཉིད་སྡུག་བསྔལ་ཞི་བྱེད་པ། ། དེ་ལ་འཇིགས་པ་ཇི་ལྟར་སྐྱེ། ། ཞེས་སྟོང་ཉིད་འཇིགས་པའི་གནས་མིན་པར་བསྟན་ནས། དེ་ལྟ་མོད་ཀ ྱི་གལ་ཏེ་འཇིགས་པ་པོ་བདག་འགའ་ཞིག་ཡོད་ ན་ནི་འཇིགས་གནས་ཅི་ཡང་རུང་བ་ལ་འཇིགས་པར་འགྱུར་ལ་རག་མོད་ནའང་བདག་ཉིད་ནི་འགའ་ཞིག་སྟེ་ཆུང་ངུ་ ཙམ་ཡང་ཡོད་པ་མིན་པས་འཇིགས་པར་མི་རིགས་ཏེ། ཐོག་མར་འཇིགས་པར་འགྱུར་བ་པོ་དེ་སུ་ཞིག་ཡིན་བརྟག་ པར་བྱོས་ཤིག་གོ། གལ་ཏེ་ལུས་བདག་གོ་ཞེ་ན། ཡན་ལག་གི་ཚོགས་པ་ལས་གཞན་པའི་ལུས་ནི་མེད་ལ་ཡན་ལག་དེ་རྣམས་ནི་ བདག་མ་ཡིན་ཞིང་དེ་རྣམས་ལ་ཡང་བདག་མེད་དེ་འདི་ལྟར་སོ་དང་སྐྲ་དང་སེན་མོ་ནི་རུས་པ་དང་སྤུ་ཡིན་གྱི ་བདག་ མ་ཡིན་ལ་བདག་ནི་རུས་པ་དང་སྤུ་ལ་སོགས་པར་མི་རིགས་སོ། །དེ་བཞིན་དུ་ཁྲག་ནི་བདག་མ་ཡིན་ལ་བདག་ཀྱང་ ཁྲག་མ་ཡིན་ནོ། །སྣབས་མིན་བད་ཀན་མ་ཡིན་ཏེ། །ཆུ་སེར་དང་ནི་རྣག་ཀྱང་མིན་ཏེ་དེ་དག་ནི་ལྗན་ལྗིན་ཡིན་ལ། བདག་ ལྗན་ལྗིན་དུ་མི་རིགས་ཤིང་ལྗན་ལྗིན་བདག་ཏུ་ཡང་མི་རིགས་པའི་ཕྱིར། བདག་ནི་ཞག་དང་རྡུལ་མིན་ཏེ། དེ་གཉིས་ནི་ ནང་གི་ཆུ་ཁམས་སུ་ཟད་དོ། །གློ་མཆིན་དག་ཀྱང་བདག་མ་ཡིན། ནང་རོལ་གཞན་ཡང་བདག་མིན་ཏེ་དེ་དག་ནི་ཤར་ ཟད་པའི་ཕྱིར། བདག་ནི་ཕྱི་ས་གཅིན་མ་ཡིན་ཏེ་དེ་གཉིས་ནི་ཟས་སྐོམ་ག ྱི ་ས ྙིགས་མ་ཡིན་པའི་ཕྱིར། ཤ་དང་པགས་པ་ དང་རུས་པ་དང་རྩ་དང་རྒྱུས་པ་ཡང་བདག་མ་ཡིན་ཏེ་དུར་ཁྲོད་དུ་བོར་བའི་ཤ་སོགས་བདག་དང་བདག་གི་གང་ཡང་ མ་ཡིན་པར་མཐོང་ལ་ལུས་འདིའི་ཤ་སོགས་དང་དེ་དག་ལ་ཁྱད་པར་མ་མཐོང་བའི་ཕྱིར། དེ་རྣམས་ཀྱི ས་ལུས་ཀ ྱི ་ས་ ཁམས་དང༌། ཆུ་ཁམས་བདག་མ་ཡིན་པར་བསྟན་ལ། དེ་བཞིན་དུ་དྲོད་མེའི་ཁམས་དང་རླུང་འབྱུང་འཇུག་གནས་པ་ དབུགས་ཀ ྱི་ཆ་ཡང་བདག་མ་ཡིན་ཏེ། ཇི་ལྟར་ཐབ་ཀའི་མེ་བདག་མ་ཡིན་པ་དང་སྦུད་པའི་རླུང་བདག་མ་ཡིན་པ་བཞིན་ ནོ། །རྣ་བ་ལ་སོགས་པ་ནང་གི་བུ་ག་གཞན་དང་གཞན་རྣམས་ཀྱང་བདག་མ་ཡིན་ཏེ། ཕྱིའི་སྐར་ཁུང་བདག་མ་ཡིན་པ་ བཞིན་ནོ། ། གལ་ཏེ་ལུས་བདག་མ་ཡིན་མོད་སེམས་བདག་ཡིན་ནོ་ཞེ་ན། རྣམ་པ་ཀུན་ཏུ་ཡུལ་ལ་འཇུག་པའི་མིག་གི་རྣམ་ ཤེས་ལ་སོགས་པ་དྲུག་པོ་འདི་དག་ཀྱང་བདག་མ་ཡིན་ཏེ། འདི་དག་ནི་ཡུལ་གཟུགས་སོགས་ལ་བརྟེན་ནས་སྐྱེ་ཡི་ བདག་ནི་རྐྱེན་ལ་རག་ལས་པར་མི་རིགས་པ་དང་བདག་གི་མིག་གི་རྣམ་ཤེས་ཞེས་འདི་དག་ལ་བདག་གི་བའི་འདུ་ ཤེས་འཇུག་པའི་ཕྱིར། བདག་ཡིན་ན་བདག་གི་བར་འགལ་ཏེ་བདག་ཀྱང་ཡིན་ལ། བདག་གི་རྟ་ཡང་ཡིན་པ་མི་སྲི ད་པ་ ལྟ་བུའི་ཕྱིར། ཚོགས་དྲུག་པོ་ལས་གཞན་པའི་སཻམས་ཀྱང་མེད་དེ། རྣམ་པར་ཤེས་པ་ནི་ཤེས་པའི་ཚོགས་གཅིག་ཁོ་ན་ ཡིན་ལ་དེ་ཉིད་ཡུལ་གྱི་དབང་གིས་དྲུག་ཏུ་བཞག་པའི་ཕྱི ར། ཀུན་གཞིའི་རྣམ་ཤེས་བདག་གོ་ཞེ་ན། དེ་ནི་ཐེག་ཆེན་གྱི་ སྐབས་ལས་གཞན་དུ་མ་བསྟན་ཏེ།

ལེན་པའི་རྣམ་པར་ཤེས་པ་ཟབ་ཅིང་ཕྲ། ། ས་བོན་ཐམས་ཅད་ཆུ་བོ་བཞིན་དུ་འབབ། ། བདག་ཏུ་རྟོག་པར་གྱུར་ན་མི་རུང་ཞེས། ། དེ་ནི་བྱིས་པ་རྣམས་ལ་ངས་མ་བསྟན། །ཞེས་སོ། ། ཀུན་གཞིའི་རྣམ་ཤེས་རྣམ་པར་བཞག་པའི་ཚེ་ནའང་དེ་ཡང་བདག་མ་ཡིན་ཏེ་དེ་ལ་ཡང་བདག་གི་བའི་འདུ་ཤེས་ འཇུག་པའི་ཕྱི ར་དང༌། སྤ ྱིར་རྒྱུ་མེད་དུ་ལྟ་བ་ལྡོག་ཕ ྱིར། ཀུན་གཞི་ནི་དགོངས་པས་གསུངས་ཀ ྱི ་ངོ་བོ་ཉིད་ཀྱི ས་ཡོད་པ་ མ་ཡིན་ཏེ། སངས་རྒྱས་ཀྱི་སར་མི་གནས་པའི་ཕྱིར་དང༌། མཐར་ཐུག་ཀུན་གཞི་མེད་པའི་ཆོས་ཀ ྱི ་འཁོར་ལོ་གཙོ་བོར་ སྟོན་པའི་ཕྱིར་དང༌། གང་ཀུན་གཞི་འདོད་པ་དེ་ནི་ཆོས་འདོད་པ་མ་ཡིན་ནོ། །ཞེས་གསུངས་པའི་ཕྱིར། ལུས་སེམས་དེ་ དག་ལས་གཞན་པའི་བདག་ཡོད་ན་རང་ཉིད་སྣང་བར་རིགས་ཏེ་རང་ཉིད་ལ་རང་ལྐོག་ཏུ་གྱུར་པ་མི་སྲིད་པའི་ཕྱིར། དེ་ ཡང་མི་སྣང་བ་ལས་ན་བདག་དེ་ནི་ཀུན་རྫོབ་བམ་དོན་དམ་དུའང་རུང་དཔྱད་པའམ་ཐ་སྙད་དུའང་རུང་སྟེ་ནམ་དུ་ཡང་ ས ྲིད་པ་མ་ཡིན་ནོ། ། དེ་ལ་གྲངས་ཅན་པ་ན་རེ། ཤེས་པ་ནི་བདག་ཡིན་ལ་དེ་དང་བཅས་པའི་སྐྱེས་བུ་ནི་རང་གི་ངོ་བོ་སྟེ། དེའི་འདོད་པ་ ལས་རྡུལ་མུན་ས ྙི ང་སྟོབས་གསུམ་ཆ་མཉམ་པ་ནི་རང་བཞིན་ཏེ་རྟག་པ་ཡིན་ལ། ཆ་མི་མཉམ་པ་ནི་འགྲོ་བ་ཞེས་བྱ་བ་ སྐྱེ་འཇིག་ཅན་ཡིན་ཞིང་རྟག་པ་དང་འདྲེས་པ་ལས་ཆེན་པོའམ་བློ། དེ་ལས་ང་རྒྱལ། དེ་ལས་སྒྲ་སོགས་དེ་ཙམ་ལྔ་བློ་མེ་ ལོང་ངོས་གཉིས་པ་ལྟ་བུ་ལ་འཕོས་པ་ལས་བདག་ལ་གཟུགས་བརྙན་ལྟར་སྣང་ཞིང་མྱོང་ལ་བློས་ཞེན་པ་དེ་སྐྱེས་བུས་ སེམས་པར་བྱེད་དོ། །དེས་ན་བདག་དེ་ནི་རྟག་ཏུ་སྒྲའི་ཤེས་པ་ལ་སོགས་པའི་རང་བཞིན་ཅན་ཡིན་ནོ། །ཞེས་ཟེར་རོ། ། དེ་དགག་པ་ནི། གལ་ཏེ་ཁྱོད་ལྟར་སྒྲའི་ཤེས་པ་དེ་རྟག་པ་ཡིན་ན་ནི་འོ་ན་དུས་ཐམས་ཅད་ཀ ྱི་ཚེ་ན་ཤེས་པས་སྒྲ་ འཛིན་པས་སྒྲ་རྒྱུན་མི་འཆད་པར་གྲག་པར་ཐལ་བའི་ཕྱིར། དུང་འབུད་པ་དང་པི་ཝང་སྒྲེང་བ་སོགས་ཀ ྱི ་རྩོལ་བ་ལ་མ་ ལྟོས་པར་དུང་སྒྲ་དང་པི་ཝཾ་གི་སྒྲ་རྒྱུན་མི་འཆད་པར་འགྱུར་རོ། །རེས་འགའ་ཡུལ་སྒྲ་མི་ཉེ་བས་དེ་ཡི་ཚེ་སྒྲ་མི་འབྱུང་ ངོ་ཞེ་ན། ཤེས་བྱ་སྒྲ་མི་ཉེ་བས་མེད་པ་དེའི་སྐབས་ན་ཤེས་པ་དེས་ཅི་ཞིག་རིག་ན་གང་གིས་དེ་ལ་སྒྲའི་ཤེས་པ་ཞེས་ བརྗོད་པར་བྱེད་པ་སྨོས་ཤིག ། གལ་ཏེ་ཤེས་བྱ་སྒྲ་མེད་པ་དེའི་ཚེ་ཡང་སྒྲའི་ཤེས་པ་ཡིན་ནོ་ཞེ་ན། འོ་ན་ཡུལ་ཤེས་མི་དགོས་པའི་ཕྱི ར་ལྗོན་ ཤིང་ཡང་ཤེས་པར་ཐལ་བར་འགྱུར་རོ། །དེས་ན་ཤེས་བྱ་ཉེ་བར་གནས་པ་མེད་པར་ཤེས་པ་སྐྱེ་བ་མེད་ཅེས་ངེས་པའི་ ཕ ྱིར་སྒྲ་མེད་ན་ཡང་སྒྲ་འཛིན་གྱི་ཤེས་པ་ཡོད་པར་མ་སྨྲ་ཞིག ། གལ་ཏེ་སེམ་པ་རྟག་པ་དེ་ཉིད་ཀྱིས་ནི་སྒྲ་མི་ཤེས་པའི་ཚེ་ནའང་ཡུལ་ཉེ་བ་ན་གནས་པའི་གཟུགས་ཤེས་སོ་ཞེ་ ན། འོ་ན་དེའི་ཚེ་སྒྲ་ཐོས་པའང་ཅིས་ཏེ་མིན་ཏེ་སྒྲའི་ཤེས་པར་རྟག་པའི་ཕྱི ར། གཞན་ཡང་དུང་དཀར་མཐོང་བ་ན་དུང་སྒྲ་

ཐོས་དགོས་པར་འགྱུར་ཏེ། དུང་དཀར་དེ་དུང་སྒྲའི་རྟེན་ཡིན་ལ། སེམས་རྟག་པ་དེས་ཉེ་བའི་དུང་གཟུགས་མཐོང་ཞིང་ དུང་སྒྲ་དང་དུང་གཟུགས་ལ་ཡུལ་ཉེ་རིང་གི་ཁྱད་མེད་པའི་ཕྱིར་ཞེས་པར་ཡང་འཐོབ་བོ། ། གལ་ཏེ་ཡུལ་སྒྲ་ཐག་མི་ཉེ་བའི་ཕྱིར་ན་སྒྲ་མེད་དོ་ཞེ་ན། དེ་ལྟ་ན་སྒྲ་དེའི་ཤེས་པ་ཡང་མེད་དེ་རི་བོང་གི་རྭ་མེད་ན་ དེ་ཡི་ཤེས་པ་ག་ལ་ཡོད་པ་ལྟར་རོ། །དེ་ལྟར་ཡིན་མོད་ཅེ་ན། འོ་ན་སྒྲའི་ཤེས་པ་རྟག་པའི་དམ་བཅའ་ཉམས་སོ། ། ཡང་དྲི་བར་བྱ་སྟེ། ཅི་སྒྲ་འཛིན་པའི་རང་བཞིན་གང་ཡིན་པའི་ཤེས་པ་དེས་གཟུགས་འཛིན་པར་ཇི་ལྟར་འགྱུར། ཁོ་ན་རེ། སྐྱེས་བུ་གཅིག་ཉིད་ཕ་ལ་བལྟོས་ནས་བུ་དང་བུ་ལ་བལྟོས་ནས་ཕར་འཇོག་པ་བཞིན་ནོ་ཞེ་ན། སྐྱེས་བུ་གཅིག་ ལ་ནི་རེས་ཕ་དང་རེས་བུ་ཉིད་དུ་འདོགས་པ་ནི་བལྟོས་ནས་བཏགས་པ་ཡིན་གྱི་ཡང་དག་པ་ཉིད་དུ་མ་ཡིན་ལ། མ་ ལྟོས་པའི་ཚེ་ཕ་བུ་གང་ཡང་མ་ཡིན་པས་སོ། ། འདི་ལྟར་ཁྱོད་འདོད་པའི་སྙི ང་སྟོབས་བདེ་བ་དང་རྡུལ་སྡུག་བསྔལ་དང་མུན་པ་གཏི་མུག་དེ་རྣམས་ནི་བུ་མིན་ཕ་ ཡང་མིན་ཏེ་གང་ལ་ཡང་མ་ལྟོས་པའི་ཕྱི ར། རྣམ་འགྱུར་ལ་བལྟོས་སོ་ཞེ་ན། མ་ལྟོས་པའི་དུས་སུ་རྡུལ་མུན་སྙི ང་སྟོབས་ དེ་ནི་སྒྲ་འཛིན་དང་ལྡན་པའི་རང་བཞིན་ཉིད་དུ་ནི་སུས་ཀྱང་མཐོང་བ་མ་ཡིན་ནོ། ། གལ་ཏེ་ཟློས་གར་མཁན་ག ྱིས་སྐད་ཅིག་རེར་སྲིད་སྒྲུབ་དང་འཇིགས་སྡེ་སོགས་ཀ ྱི་གཟུགས་ཐ་དད་འཛིན་པ་ ལྟར་ཤེས་པ་དེ་ཉིད་ཚུལ་གཞན་གྱིས་རྣམ་པ་གཞན་འཛིན་ནོ་ཞེ་ན། ཁྱོད་ཀྱིས་དེ་ལྟ་བུ་ཉིད་དུ་མཐོང་ན་ཤེས་པ་དེ་ རྟག་པ་མིན་པར་ངེས་ཏེ་སྐད་ཅིག་གིས་འགྱུར་བའི་ཕྱི ར་རོ། །གལ་ཏེ་གར་མཁན་གྱིས་ཚུལ་གཞན་ཐ་དད་འཛིན་ཡང་ གར་མཁན་གཅིག་པོ་དེ་ཉིད་ཡིན་པ་ལྟར་རྣམ་པ་ཐ་དད་འཛིན་ཡང་སྒྲ་འཛིན་པའི་ཤེས་པ་རྟག་པ་ཅན་གྱི་བདག་གཅིག་ པོ་དེ་ཉིད་ཡིན་པས་སྐྱོན་མེད་དོ་ཞེ་ན། འོ་ན་སྒྲ་འཛིན་གྱི་ཤེས་པ་རྟག་པ་ཅན་གྱི་བདག་གཅིག་པུ་ཉིད་ཀྱང་ཡིན་ལ། གཟུགས་འཛིན་དང་དྲི་འཛིན་ལ་སོགས་པ་དངོས་པོ་སྣ་ཚོགས་སུ་འགྱུར་བ་ཡང་ཡིན་ན་དེ་ནི་འཇིག་རྟེན་ན་སྔོན་མེད་ ཅིང་མི་སྲིད་པ་གཅིག་གོ་ཞེས་བསྟིངས་སོ། ། གཞན་ཡང་བདག་དེ་སྒྲ་དེ་ཙམ་གྱི་ཤེས་པར་རྟག་ན་གཟུགས་དེ་ཙམ་ལ་སོགས་པ་དེ་ཙམ་ལྔ་གའི་ཤེས་པར་ རྟག་དགོས་ལ། དེ་ལྟ་ན་ཡུལ་དང་དབང་པོ་མེད་ཀྱང་གཟུགས་སོགས་ལྔ་ཀ་རྟག་ཏུ་འཛིན་དགོས་པར་འགྱུར་ལ་དེ་ལྟ་ ན་དམུས་ལོང་དང་འོན་པའི་བདག་དང་གཉིད་ལོག་པ་དང་བརྒྱལ་བའི་དུས་ཀྱི་བདག་ཇི་ལྟར་བྱ། གལ་ཏེ་བདག་རྟག་ གཅིག་དེ་ཚུལ་གཞན་དེར་བདེན་པ་མིན་པས་རྟག་གཅིག་དང་མི་འགལ་ལོ་ཞེ་ན། འོ་ན་བདག་དེ་ཡི་རང་གི་རང་བཞིན་ གང་ཡིན་པ་སྨྲོས་ཤིག། ཤེས་པ་ཙམ་ཉིད་དོ་ཞེ་ན། དེ་ལྟ་ན་སྐྱེ་བོ་ཀུན་གཅིག་ཏུ་ཐལ་བར་འགྱུར་ཏེ་བདག་ཤེས་པ་ཙམ་གཅིག་ཏུ་ཁྱད་ མེད་པའི་ཕྱིར། ཁྱོད་ཉིད་འདོད་པའི་སེམ་པ་ཅན་གྱི ་སྐྱེས་བུ་དེ་དང་སེམས་མེད་པའི་གཙོ་བོ་དེ་དག་ཀྱང་གཅིག་ཏུ་ ཐལ་བར་འགྱུར་ཏེ་གང་གི་ཕྱིར་བདག་གཅིག་ཡིན་པའི་ཕྱི ར་རོ། ། གལ་ཏེ་རང་བཞིན་དང་སྐྱེས་བུ་ནི་ཡོད་པ་ཉིད་དུ་མཚུངས་པས་གཅིག་པ་འདོད་དོ་ཞེ་ན། གང་གི་ཚེ་སྐྱེས་བུ་

སེམས་བཅས་དང་རང་བཞིན་སེམས་མེད་ཀྱི་བྱེ་བྲག་ཁྱད་པར་བ་ཁྱོད་ཀྱིས་བཞག་པ་དེ་ནི་ཕྱིན་ཅི་ལོག་པ་ཡིན་ཏེ་ དེའི་ཚེ་ཁྱད་ཆོས་སེམས་བཅས་དང་སེམས་མེད་དེ་གཉིས་གཅིག་ཏུ་འདུ་བའམ་འདྲ་བའི་ཁྱད་གཞི་འམ་རྟེན་གང་ཡིན་ ཏེ་དེ་གཉིས་ལས་གཞན་པའི་དེ་གཉིས་ཀྱི་གཞི་གང་ཡང་ན་ང་ལ་དེ་གཉིས་ཀྱང་ཕན་ཚུན་གཅིག་ཏུ་གཅིག་མི་འདུ་བའི་ ཕ ྱིར་གཅིག་པར་ཡང་མི་འགྱུར་རོ། ། འདི་རྣམས་སུ་དགེ་བའི་ལྷས་ནི། བད་སའི་བུ་ལ་སོགས་པས་བདག་དང༌། སྲོག་དང༌། གང་ཟག་ཅེས་བྱ་བར་ ཡོད་པར་འདོད་པ་སུན་དབྱུང་བ་དང༌། གྲངས་ཅན་པ་དག་ཀྱང་ཤེས་པ་ལ་བདག་ཅེས་འདོགས་ལ་ཞེས་སོགས་ཀ ྱི ས་ ཕྱོགས་སྔ་བརྗོད་ཅིང་འགོག་པ་དང༌། སྒྲ་ལ་སོགས་པ་གང་ན་རྟག་ཏུ་མི་གནས་པས་དུས་ཐམས་ཅད་དུ་མ་ཐོས་པ་ཡིན་ ནོ་ཞེ་ན། ཤེས་བྱ་མེད་ན་ཅི་རིག་ན། ། གང་གིས་ཤེས་པ་ཞེས་བརྗོད་བྱེད། ། ཅེས་བཀག་པ་དང༌། གཟུགས་འཛིན་དང་སྒྲ་འཛིན་གཅིག་ན་ནི་དབང་པོ་ལྔར་བཏགས་པ་ཡང་དོན་མེད་པར་འགྱུར་ རོ། །ཞེས་དང༌། ཕ་ལས་བུ་འབྱུང་བ་ལྟར་རང་བཞིན་ལས་སྐྱེས་བུ་དང༌། དེ་ལས་བློ་དང༌། དེ་ལས་ང་རྒྱལ་དང༌། དེ་ ལས་དེ་ཙམ་ལྔ་སོགས་རིམ་པར་སྐྱེ་བ་ཡང་རང་བཞིན་རྟག་པ་གཅིག་པུ་ཉིད་ཡིན་ན་མི་འཐད་དོ། །ཞེས་དང༌། གཅིག་ པུ་ཉིད་ཡིན་ཡང་དུ་མར་གདགས་སུ་རུང་སྟེ་སྐྱེས་བུ་གཅིག་ཉིད་ལ་ཕ་དང་བུ་གཉི་གར་བརྗོད་པ་ལྟར་རོ་ཞེ་ན། སྙི ང་ སྟོབས་ལ་སོགས་པ་དེ་དག་ཀྱང་གཅིག་པུ་བསྟན་པའི་རྣམ་པར་འགྱུར་བ་ཙམ་དུ་བཏགས་ཀྱི ་འགྲོ་བ་ནི་སྐྱེས་པ་མ་ ཡིན་པས་ཡང་དག་པར་ན་སྙི ང་སྟོབས་སོགས་ནི་ཕ་ཡང་མ་ཡིན་ལ་བུ་ཡང་མ་ཡིན་ནོ་ཞེས་དང༌། སྒྲའི་ཤེས་པ་དེ་ཉིད་ གར་མཁན་དང་འདྲ་བར་གཟུགས་ཀ ྱི་ཤེས་པར་སྣང་བ་ཡིན་ནོ་ཞེ་ན། དེ་ལྟ་ན་ཤེས་པ་དེ་གར་མཁན་ལྟར་མི་རྟག་པར་ འགྱུར་རོ། ། གལ་ཏེ་དེ་ཉིད་རང་བཞིན་གཞན་ཡིན་ནོ་ཞེ་ན། དེའི་གཅིག་པ་ཉིད་འདི་ནི་སྔོན་ཆད་མེད་པ་ཡིན་ཏེ་གཞན་ལ་ ཡང་གཅིག་པ་ཉིད་འདི་ནི་ཕན་ཚུན་འགལ་བའི་ཕྱི ར་རོ། །དེ་ལྟར་གཅིག་པ་བཀག་པ་ན་རང་བཞིན་གཞན་ཡིན་པར་ནི་ འཛིན་པ་ཡིན་ཏེ་དེ་ལྟར་མེད་དོ་ཞེ་ན། དེ་ལྟ་ན་བདག་དེའི་རང་བཞིན་ནམ་ངོ་བོ་ཉིད་ཇི་ལྟ་བུ་ཡིན་པ་སྨྲོས་ཤིག། ཤེས་པ་ཉིད་དོ་ཞེ་ན། སྐྱེས་བུ་ཐམས་ཅད་གཅིག་ཏུ་ཐལ་བར་འགྱུར་ཏེ་གྲོལ་བ་དང་མ་གྲོལ་བའི་སྐྱེས་བུ་རྣམས་ གཅིག་ཁོ་ནར་འགྱུར་བའི་སྐྱོན་ཡོད་དོ། །གཞན་ཡང་སེམས་དང་བཅས་པའི་སྐྱེས་བུ་དང་སེམས་མེད་པའི་སྐྱེས་བུ་ གཉིས་གཅིག་པ་ཁོ་ནར་ཐལ་ལོ། ། གྲངས་ཅན་པ་ན་རེ། ཤེས་པ་དང་རང་བཞིན་ནི་ཡོད་པར་མཉམ་ཞིང་མཚུངས་པས་གཅིག་པ་འདོད་དོ་ཞེ་ན། དབུ་མ་པས་གང་ཚེ་སོགས་སྨོས་ཏེ་སྐྱེས་བུ་དང་རང་བཞིན་གཉིས་སེམས་ཡོད་མེད་ཀྱི་བྱེ་བྲག་གི་ཁྱད་པར་མེད་ཅིང་

རིམ་རིམ་མིན་གྱི་བྱེད་པ་དང་བྲལ་བས་རི་བོང་གི་རྭ་ལྟར་མེད་པ་ཁོ་ན་ཡིན་ན་དེའི་ཚེ་འདྲ་བའི་སྐྱེས་བུ་གང་ཞིག་ཡིན་ ཏེ་ཅི་ཡང་མེད་དོ། །དེས་ན་གཅིག་པ་ཡང་མ་ཡིན་ནོ། ། འདི་དག་གིས་ནི་རྒྱུ་ལ་སོགས་པའི་སྤྱི་དང་རང་གི་མཐུན་པ་དག་ཀྱང་བསལ་བ་ཡིན་ནོ་ཞེས་བཀྲལ་ཏོ། །བི་བྷུ་ ཏིས་ནི། གང་གི་ཚེ་བདག་ཅེས་བྱ་བ་དཔྱད་པས་ཚིག་དང་རྟོག་པ་མ་ཡིན་པ་གཞན་མེད་པ་དེའི་ཚེ་འཇིགས་པ་སུ་ལ་ ཡོད་དེ། བདག་གིའང་ད་ལྟར་ཡོངས་གྱུར་མེད། ། དེས་ནི་བྱིས་པ་སྐྲག་པར་འགྱུར། ། མཁས་པ་འཇིགས་པ་བཟད་པའོ། ། ཞེས་དྲངས་པ་དང༌། གར་མཁན་གྱི་དཔེ་མི་འཐད་དེ་དང་པོའི་ཚུལ་སྤངས་ནས་གཞན་གྱི་ཚུལ་འཛིན་པ་བསྒྲུབ་བྱ་དང་ མི་མཚུངས་པའི་ཕྱིར། ཞེས་དང༌། གར་མཁན་དེ་ཉིད་ཡིན་ལ་རང་བཞིན་གཞན་དུ་བརྗོད་ན་དེའི་ཚེ་འདི་ལྟ་བུ་གཅིག་ ནི་སྔར་མེད་པ་ཡིན་ནོ། །དེ་ཉིད་དུ་གཞན་ཐ་དད་པས་འགལ་ཚབས་ཅན་ཡིན་ནོ། །གལ་ཏེ་ཤེས་པ་ཉིད་དང་གཟུགས་ སོགས་འཛིན་པ་སྟེ་ཚུལ་གཉིས་པ་ཅན་ཡིན་ལ། གཟུགས་འཛིན་སོགས་ཀ ྱི་ཚུལ་དེ་ཤེལ་གྱི ་ཁ་དོག་བཞིན་ཡུལ་ལ་ བལྟོས་པ་ཡིན་པས་མི་བདེན་ནོ་ཞེ་ན། འོ་ན་དེའི་རང་བཞིན་གྱི་ཚུལ་གང་ཡིན། ཤེས་པ་ཉིད་དོ་ཞེ་ན། འོ་ན་སྒྲ་འཛིན་ དང་གཟུགས་འཛིན་གྱི་ཤེས་པ་ཐ་དད་པ་གཉིས་གཅིག་ཏུ་འདོད་པ་ལྟར་སྐྱེས་བུ་ཐམས་ཅད་གཅིག་ཏུ་ཐལ་ཏེ་ཤེས་ པར་ཐ་མི་དད་པའི་ཕྱི ར། ཡང་དབྱེ་བ་དོར་ནས་ཚུལ་གང་རུང་གཅིག་ཏུ་བྱེད་ན་སེམས་པ་ནི་སྐྱེས་བུའི་ཆོས་ཡིན་ལ་སེམས་པ་མ་ཡིན་ པ་ནི་རང་བཞིན་ལ་སོགས་པའི་ཆོས་ཡིན་པ་དེ་གཉིས་ཐ་མི་དད་དུ་འགྱུར་ཏེ་གཉིས་ཀ་ཡོད་པར་མཚུངས་པའི་ཕྱི ར། འདོད་དོ་ཞེ་ན། དངོས་པོ་རྣམས་ཀ ྱི་བྱེ་བྲག་གང་ཚེ་བརྫུན་ཡིན་པ་དེའི་ཚེ་འདྲ་བའི་རྟེན་གང་ཡིན་ཏེ་དངོས་པོ་ཐ་དད་པ་ འདྲ་བ་མང་པོ་ཡོད་ན་འདྲ་བའི་སྒོ་ནས་གཅིག་ཏུ་བྱེད་པ་ཡིན་ཏེ་དེ་ནི་མེད་དོ་ཞེས་བཀྲལ་ཏོ། །ཤེར་ལེའི་འགྲེལ་ཆུང་དུ། ཆུ་སེར་ནི་ཟ་བ་ཕྲུགས་པ་ལས་བྱུང་བའི་ཁུ་བ་རུལ་བའོ། །ཞག་ནི་ནང་ན་གནས་པའི་ཁུ་བ་རུལ་བའོ། །ཞེས་བཤད་པ་ དེ་ནི་མ་ཡིན་ཏེ། ཆུ་སེར་ནི་ཤ་ཁྲག་ལས་སྐྱེས་པའི་ཆུ་ཤིན་ཏུ་དྭངས་པ་དང༌། ཞག་ནི་ལུས་ཀྱི ་སྣུམ་འཁ ྱིལ་བ་ཡིན་ལ་ ཁྲག་ལ་སོགས་པ་འདི་རྣམས་རུལ་ན་རྣག་ཏུ་འགྱུར་བ་ཡིན་ནོ། །དེར། གཅིག་ཉིད་དེ་ནི་སྔོན་མེད་དེ། །ཞེས་པ་བདག་ གཅིག་པུ་ཡང་ཡིན་ལ་རང་བཞིན་གཞན་ཡང་ཡིན་པ་འགལ་བས་སྔོན་མེད་ཀྱི ་ངོ་མཚར་དུ་འགྱུར་བར་འབྲུ་བསྣན་ཞིང་ བདག་གི་ངོ་བོ་ཤེས་པ་ཡིན་ན་ཤེས་པའི་རང་བཞིན་ཙམ་དུ་ཐམས་ཅད་ཁྱད་པར་མེད་པས་སྐྱེས་བུ་ཀུན་གཅིག་ཏུ་ ཐལ་བ་དང༌། སྐྱེས་བུ་དང་རང་བཞིན་ཡང་གཅིག་པ་སྟེ་ཡོད་པར་མཚུངས་པའི་ཕྱིར། གཞན་ཡང་གང་ཚེ་བྱེ་བྲག་ཅེས་ པ་གཟུགས་སོགས་འཛིན་པ་འདིའི་ཁྱད་པར་གང་ཡིན་པ་དེ་གལ་ཏེ་མི་བདེན་པས་ཕྱིན་ཅི་ལོག་ཏུ་བརྗོད་ན་དེའི་ཚེ་

འདྲ་བའི་རྟེན་ཉིད་མེད་པར་འགྱུར་ཏེ་བ་ལང་དང་བ་མིན་གྱི་འདྲ་བ་ཉིད་བཞིན་དུ་ཁྱད་པར་གཟུང་བ་མེད་ན་མེད་པའི་ ཕ ྱི ར་རོ། །ཁྲ་བོ་དང་སེར་སྐྱ་དག་ཁྱད་པར་ལྡན་པ་ནི་མ་ཡིན་ཏེ་དེ་དག་ཁོ་ན་ལ་བ་ལང་གི་སྒྲས་བརྗོད་པར་བྱ་བ་ཡིན་ པའི་ཕྱི ར་རོ་ཞེས་འབྲུ་གཉེར་ཏོ། ། འགྲེལ་ཆེན་ལས་ནི། ཕན་ཚུན་བལྟོས་ནས་ཕ་བུར་བཞག་ཀྱང་མ་ལྟོས་པའི་ཚེ་ཕ་བུ་གང་ཡང་མ་ཡིན་ཏེ། གྲངས་ ཅན་པ་ཉིད་ཡོན་ཏན་གསུམ་ཆ་མཉམ་པའི་ཚེ་གཙོ་བོ་རྟག་པ་འགྲོ་བ་མ་ཡིན་པ་དང༌། ཆ་མི་མཉམ་པ་ལས་འགྲོ་བ་མི་ རྟག་པར་འགྱུར་བར་འདོད་ཀྱང་གནས་སྐབས་རྣམ་འགྱུར་ལ་བལྟོས་ཏེ་བཞག་པར་ཟད་ཀྱི ་དོན་དམ་པར་སྔ་ཕ ྱི་ཁྱད་ མེད་ཅིང་རང་བཞིན་གཅིག་ཏུ་འདོད་པ་ལྟར་རོ། །ཞེས་དང༌། ཡང་ཤེས་པའི་བྱེ་བྲག་གཟུགས་འཛིན་སོགས་དེ་ཙམ་ལྔའི་རྣམ་འགྱུར་ནི་ཕྱིན་ཅི་ལོག་ཏུ་སྣང་བས་མེད་པ་ཡིན་ ནོ་ཞེ་ན། དེའི་ཚེ་ཤེས་པ་ཙམ་དུ་འདྲ་བའི་རྟེན་གང་ཡིན་ཏེ་མ་གྲུབ་པའི་ཕྱིར། ཞེས་པའི་དོན་ཅན་དུ་འབྲུ་གཉེར་ཏོ། ། མདོར་ན། ཡོད་ཉིད་མཚུངས། ཞེས་པའི་གཞུང་འདི་རང་བཞིན་དང་སྐྱེས་བུ་གཅིག་སྟེ་ཡོད་པར་མཚུངས་པའི་ ཕ ྱིར་ཞེས། གྲངས་ཅན་པའི་ལན་ཡིན་པར་དགེ་བའི་ལྷས་བཞེད་ལ། གཞན་རྣམས་ཀྱི ས་སྐྱེས་བུ་དང་རང་བཞིན་གཅིག་ པར་ཐལ་ཏེ་ཡོད་པར་མཚུངས་པའི་ཕྱིར། ཞེས་རང་གཞུང་ཡིན་པར་བཞེད་དོ། ། དེ་ལྟར་བདག་སེམས་བཅས་སུ་འདོད་པ་གྲངས་ཅན་པ་ཁེགས་པ་ན། རིགས་པ་ཅན་པ་ན་རེ། བདག་སེམས་ བཅས་སུ་ཁས་བླངས་ན་སྐྱོན་དེ་རྣམས་འཇུག་མོད། ཁོ་བོ་ཅག་ནི་སེམས་མེད་དུ་ཁས་ལེན་ཏོ་ཞེ་ན། སེམས་མེད་པ་ ཡང་བདག་མ་ཡིན་ཏེ་སེམས་མེད་པ་ཉིད་ཀྱི ་ཕ ྱིར། དཔེར་ན་བུམ་པ་དང་སྣམ་བུ་ལ་སོགས་པ་བཞིན་ནོ། ། ཁོ་ན་རེ། འོན་ཏེ་བདག་ལ་སེམས་མེད་ཀྱང་ཡོན་ཏན་ག ྱི་ཁྱད་པར་ཤེས་པ་ཞེས་བྱ་བ་དང་འཕྲད་པས་སེམས་ དང་བཅས་པར་འགྱུར་རོ་ཞེ་ན། འོ་ན་བདག་དེ་སེམས་དང་ལྡན་པའི་ཕྱིར་ཤེས་པ་ཡིན་པར་འགྱུར་ལ། དེ་ལྟ་ན་སྔར་མི་ ཤེས་པར་ཁས་བླངས་པ་དེ་ཞིག་པར་ཐལ་ལ། སྔར་ཤེས་པ་དང་མི་ལྡན་པ་ཕྱི ས་ལྡན་པར་ཁས་བླངས་པའི་ཕྱི ར་བདག་ དེ་རྟག་པར་འདོད་པ་དང་ཡང་འགལ་ལོ། ། ཇི་སྟེ་བདག་རྟག་པ་ལ་འགྱུར་བ་མེད་དོ་སྙམ་ན། འོ་ན་ཤེས་པའམ་སེམས་པའི་ཡོན་ཏན་དེས་བདག་དེ་ལ་ཤེས་ པ་སྐྱེ་བའི་ཐབས་ཅི་ཞིག་བྱས་ལའམ་བྱ་སྟེ་རྟག་པ་ལ་བྱ་བྱེད་ཅི་ཡང་མི་ནུས་པའི་ཕྱིར། དེ་ལྟར་ཤེས་པ་མེད་ཅིང་བྱ་ བྱེད་དང་བྲལ་བ་དེ་ལ་བདག་ཏུ་འདོགས་ན་ནམ་མཁའ་ལ་བདག་ཏུ་བཏགས་པར་འགྱུར་བས་ཕ ྱི ན་ཆད་ནམ་མཁའ་ལ་ བདག་ཏུ་ཟུངས་ཤིག་པའོ། ། དེ་ལྟར་ལྷན་སྐྱེས་དང༌། ཀུན་བཏགས་ཀ ྱིས་བདག་མེད་པར་བསྟན་པའི་ཚེ་གཟེགས་ཟན་པ་ལ་སོགས་པ་ན་རེ། གལ་ཏེ་བདག་ནི་ཡོད་མིན་ན་ལས་དང་འབྲས་བུའི་འབྲེལ་བ་རིགས་པ་མིན་པར་ཐལ་ཏེ། བྱེད་པ་པོའི་བདག་མེད་ཅིང་ ལས་དེ་ཉིད་བྱས་ནས་ནི་ཟིན་པའི་འོག་ཏུ་ཞིག་པས་ན་ཕྱིན་ཆད་སུའི་ལས་སུ་འགྱུར་ཏེ་སུ་ཞིག་ལ་འབྲས་བུ་ས ྨིན་ཞེ་ ན། ཁྱོད་ཀྱང་བདག་རྟག་པ་བྱ་བྱེད་མེད་པར་འདོད་ཅིང་ངེད་སངས་རྒྱས་པ་ཡང་བདག་མེད་པར་འདོད་པས་ལས་གང

གིས་ཡང་བྱ་བ་རྒྱུའི་དུས་དང་ཟིན་པ་འབྲས་བུའི་དུས་ནི་གཞི་དང་རྟེན་ཐ་དད་ཅིང་སྔ་ཕྱི ་ཡོད་པ་དང༌། དེ་གཉིས་ཀའི་ དུས་ནའང་བདག་གིས་བྱ་བ་བྱེད་པ་ཅི་ཡང་མེད་པར་ཡུ་བུ་ཕྱོགས་གཉིས་ཀ་ལའང་འདི་མཚུངས་པར་ཁས་ལེན་པས་ ཁྱོད་ཀྱིས་འདིར་བརྩད་པ་ནི་ཁྱོད་ཉིད་ལ་ལྡོག་པས་དོན་མེད་པ་མ་ཡིན་ནམ། ཆོས་གཅིག་ཁོ་ན་ལ་བལྟོས་ཏེ་ཅིག་ཆར་ རྒྱུ་དང་ཡང་ལྡན་ཞིང་འབྲས་བུ་དང་ཡང་བཅས་པ་ཞེས་བྱ་བ་མཐོང་བ་འདི་ནི་འཇིག་རྟེན་ན་ས ྲིད་པ་མ་ཡིན་ཏེ། དཔེར་ ན་པདྨའི་ས་བོན་ཡང་མ་ཞིག་ལ་མྱུ་གུ་ཡང་སྐྱེས་ཅིང་མྱུ་གུ་ལས་མ་འདས་ལ་མེ་ཏོག་ཀྱང་ཁ་བྱེ་བ་དང་མེ་ཏོག་གི་ འདབ་མ་ཡང་མ་བྲུལ་ཞིང་འབྲས་བུ་ཡང་ས ྨིན་པ་ནི་མི་སྲིད་པ་བཞིན་ནོ། ། ཁྱེད་རང་གི་སྟོན་པས་ལས་བྱེད་པ་པོས་འབྲས་བུ་མྱོང་བར་གསུངས་སོ་ཞེ་ན། ཆུ་ལ་བདག་ཅི་ཡང་མེད་ཅིང་སྔ་ ཕ ྱི་ཐ་དད་པ་ཡིན་ཡང་རྒྱུན་གྱིས་གཅིག་ཏུ་འཇོག་པ་ལྟར་བདག་ཅི་ཡང་མེད་ཀྱང་སེམས་ཀྱི་རྒྱུད་གཅིག་ལ་བརྟེན་ནས་ སུ་སྔ་མ་ལས་བྱེད་པའི་དུས་སུ་བྱེད་པ་པོ་དང་ཕ ྱི ས་འབྲས་བུ་མྱོང་བའི་དུས་སུ་སྤྱོད་པ་པོ་ཞེས་བྱ་ཞིང་བྱེད་པ་པོའི་ བདག་མེད་ཅིང་བྱེད་པ་པོའི་སེམས་དེ་ཉིད་དུ་འགགས་ཀྱང་དེའི་རྒྱུན་ཙམ་གྱི ས་རྣམ་ས ྨིན་ཆུད་མི་ཟ་བར་མྱོང་ངེས་སུ་ བསྟན་པ་ཡིན་ནོ། ། དེའི་ཚེ་དཔྱོད་པ་བ་ལ་སོགས་པ་ན་རེ། སེམས་ཀྱི་རྒྱུན་དེ་ཉིད་བདག་ཡིན་ནོ་ཞེ་ན། དེ་ཡང་མ་ཡིན་ཏེ་སེམས་ ནི་རྒྱུན་གྱི་རྣམ་པ་ཅན་ཡིན་ལ། དེ་ལ་འདས་པ་དང་མ་འོངས་པའི་སེམས་ནི་བདག་མ་ཡིན་ཏེ། འདས་པ་དེ་ནི་འགགས་ ཟིན་ནས་ད་ལྟར་མེད་པ་ཁ་སང་གི་མར་མེ་ལྟ་བུའི་ཕྱི ར་དང༌། མ་འོངས་པ་ནི་མ་སྐྱེས་པས་ད་ལྟར་མེད་དེ་སང་གི་འཇའ་ ཚོན་ད་ལྟ་མེད་པ་ལྟ་བུའི་ཕྱི ར། འོན་ཏེ་ད་ལྟར་སྐྱེས་ལ་མ་འགགས་པའི་སེམས་བདག་ཡིན་ནོ་ཞེ་ན། འདི་ཡང་ཤིན་ཏུ་ ཕྲ་བའི་དུས་གསུམ་གྱི་ཆ་དང་ལྡན་པ་ཡིན་ཏེ་ཞིབ་མོར་དཔྱད་ན་ད་ལྟ་བ་དམིགས་པར་མི་ནུས་ལ་རགས་པར་བྱས་ན་ ཡང་བདག་ཏུ་བཟུང་བའི་ཚེ་བཟུང་བྱ་དེ་ཞིག་ཟིན་པས་དེ་ལྟ་ན་ཡང་ད་ལྟར་བ་བདག་ཡིན་པ་མེད་དོ། ། དེ་ལ་རང་སྡེ་གནས་མ་བུ་པ་ན་རེ། བདག་ནི་ཕུང་པོ་ལས་དེ་ཉིད་དང་གཞན་གང་དུ་ཡང་བརྗོད་དུ་མེད་དོ་ཞེས་ ཟེར་རོ། །དེ་ཡང་མ་ཡིན་ཏེ་དཔེར་ན་ཆུ་ཤིང་གི་སྡོང་པོ་དག་ལ་སྟ་རེས་བཅད་ཅིང་དུམ་བུར་བྱས་ལ་དེ་རེ་རེ་ཡང་ ཆ་ཤས་སུ་རྣམ་པར་ཕྱེ་སྟེ་ད་ནི་འདི་རྣམས་གང་ལ་ཆུ་ཤིང་གི་སྡོང་པོ་གནས་སྙམ་དུ་བརྟགས་ན་ཆ་ཤས་དེ་དག་མ་ གཏོགས་ཆ་ཤས་ཅན་གྱི ་སྡོང་པོ་འགའ་ཡང་མེད་པར་མཐོང་ལ། ཆ་ཤས་དེ་དག་ཀྱང་རེ་རེ་ཞིང་སྡོང་པོ་མ་ཡིན་པར་ མཐོང་ནས་ཆུ་ཤིང་གི་སྡོང་པོར་ཞེན་པ་རྣམ་པར་ལོག་པ་དེ་བཞིན་དུ། ཕྱི་ནང་གི་ཕུང་པོ་ཐམས་ཅད་ལ་རིགས་པས་ རྣམ་པར་དཔྱད་པ་ཡིས་བཙལ་ན་དེ་ཉིད་དང་གཞན་དུ་བརྗོད་དུ་མེད་པའི་བདག་དེ་ཉིད་ཀྱང་ཡང་དག་པ་མིན་པར་ མཐོང་སྟེ་བདག་ཅེས་བྱ་བ་གང་ཡང་མཐོང་བར་མི་འགྱུར་རོ། ། དེ་ལྟར་དུ་བདག་མེད་ན་བདག་དང་སེམས་ཅན་དང་གང་ཟག་ནི་སྒྲ་རྣམ་གྲངས་པ་ཡིན་པས་སེམས་ཅན་ཡང་ མེད་པར་ཁས་བླངས་པར་འགྱུར་ལ། གལ་ཏེ་སེམས་ཅན་ཉིད་ཀྱང་ཡོད་པ་མིན་པ་དེའི་ཚེ་ན་སུས་སུ་ལ་སྙི ང་རྗེ་བསྒོམ་ པར་བྱ་སྟེ་ཐེག་ཆེན་པ་ཉིད་ཀྱི ས་ས ྙི ང་རྗེ་བསྒོམ་བྱའི་གཙོ་བོར་བཤད་པ་དང་འགལ་ལོ་ཞེ་ན། སྤྱིར་ཤེས་རབ་ཀྱི ས་མ་

དཔྱད་པའི་སྐབས་སུ་འབྲས་བུ་རྫོགས་པའི་སངས་རྒྱས་འཐོབ་པའི་དོན་དུ་ས ྙི ང་རྗེའི་དབང་གིས་གཞན་དོན་དུ་ཁས་ བླངས་པའི་དམ་བཅའ་ཙམ་ཡིན་ལ། དཔྱད་པའི་ཚེ་བདག་དང་སེམས་ཅན་དང་སྡུག་བསྔལ་གང་ཡང་རྨི ་ལམ་ག ྱི་ དངོས་པོ་ཙམ་དུ་ཡང་མ་གྲུབ་པར་ཤེས་པ་ན་དེ་ལྟར་མ་རྟོགས་པས་བདག་དང་གཞན་དང་སྡུག་བསྔལ་དུ་ལྟ་བའི་གཏི་ མུག་གི་ཕུང་པོས་ཀུན་ནས་རྨོངས་པས་བདག་གཞན་སོགས་བདེན་པར་སྒྲོ་བཏགས་ཤིང་འདོགས་པར་བྱེད་པ་གང་ ཡིན་པ་འདི་རྣམས་ལ་བརྩེ་བ་བརྒྱ་ཕྲག་ཏུ་འཕེལ་བར་འགྱུར་རོ། ། འོ་ན་ཆེད་དུ་བྱ་བའི་ཡུལ་སེམས་ཅན་མེད་ན་དེའི་ཆེད་དུ་འབྲས་བུ་སངས་རྒྱས་འཐོབ་པ་དེ་ཡང་སུ་ཡི་དོན་དུ་ ཡིན་ཞེ་ན། ཤིན་ཏུ་བདེན་ཏེ་འོན་ཀྱང་དེ་ལྟར་མ་ཤེས་པའི་རྨོངས་པ་རྣམས་ལས་བརྩམས་ཏེ་དེ་རྣམས་ཀྱི ་དོན་བྱ་བར་ འདོད་དོ། །གཞན་དོན་དུ་སངས་རྒྱས་འཐོབ་འདོད་ཀྱང་འབྲས་བུའི་རྨོངས་པ་ཡིན་ནོ་ཞེ་ན། མཐར་ཐུག་དོན་དམ་ལ་ བལྟོས་ན་ཡིན་མོད་ཀྱང་སེམས་ཅན་ཐམས་ཅད་ཀྱི་སྡུག་བསྔལ་ཉེ་བར་ཞི་བར་བྱ་བའི་དོན་དུ་འབྲས་བུའི་རྨོངས་པ་ འདི་ནི་རྨོངས་པར་ཤེས་ཀྱང་རེ་ཞིག་ལྡོག་པར་མི་བྱ་སྟེ་སྨན་པ་རྣམས་ཀྱང་དུག་གི་རིགས་ཁ་ཅིག་ནད་ཀྱི་གཉེན་པོར་ ངེས་པར་བསྟེན་པ་བཞིན་ནོ། །འོན་ཀྱང་འབྲས་བུའི་རྨོངས་པ་འདི་ནི་ཆེད་དུ་མ་སྤངས་ཀྱང་ཅི་ཞིག་ན་མེ་ཏོག་ཡལ་བ་ ན་དྲི་ལྟར་མ་རིག་པའི་གཉིད་ལས་སངས་པའི་ཚེ་རང་བཞིན་གྱི ས་དག་པར་འགྱུར་རོ། ། འོ་ན་རེ་ཞིག་ལམ་གྱི་རྟེན་དུ་འབྲས་བུའི་རྨོངས་པ་མི་ལྡོག་པར་ལྟར་བདག་འཛིན་ཡང་བསྟེན་པར་འོས་སོ་ཞེ་ ན། ཆུར་མཚུངས་ཀྱང་ཡན་ལག་བརྒྱད་ལྡན་བསྟེན་པར་བྱེད་ཀ ྱི ་དུག་ཆུ་དང་རྡོའི་ཆུ་ནི་དེ་ལྟ་མིན་པ་ལྟར་རྨོངས་པར་ མཚུངས་ཀྱང་འབྲས་བུའི་རྨོངས་པ་བཞིན་དུ་བདག་འཛིན་ནི་བསྟེན་པར་མི་བྱེད་དེ། སྡུག་བསྔལ་མཐའ་དག་གི་རྒྱུའི་ ངོ་བོ་བྱེད་པའི་ང་རྒྱལ་ནི་བདག་ཏུ་རྨོངས་པ་འདི་ལས་འཕེལ་བར་འགྱུར་བའི་ཕྱིར། དེ་བས་ན་ཅིས་ཀྱང་བདག་འཛིན་ ལས་ལྡོག་པར་བྱའོ། །དེ་ནས་ཅི་བྱ་ཞེ་ན། ཆོས་ཐམས་ཅད་བདག་མེད་ཅིང་སྤྲོས་པ་ཉེ་བར་ཞི་བ་འདི་ཁོ་ན་སྒོམ་པར་ བྱ་སྟེ་འདི་ནི་མཆོག་གི་བྱ་བ་ཕུལ་དུ་བྱུང་བ་ཡིན་ནོ། །དགེ་བའི་ལྷས་ནི། ལུས་དང་སེམས་སེམས་བྱུང་གི་ཚོགས་ པ་བདག་ཏུ་འདོད་དོ་ཞེ་ན། ཆུ་ཤིང་གི་དཔེས་བཀག་སྟེ་རིན་ཆེན་ཕྲེང་བའི་ལུང་མདོ་ཙམ་སྨོས་སོ། །རྒྱུ་གཅིག་ལ་ནི་ སོགས་ལ་ནི་བི་བྷུ་ཏིས། གང་ཕ ྱིར་རྒྱུ་ནི་གང་ཉིད་དུ། ། ལས་ཀ ྱི ་བག་ཆགས་རྣམ་གཞག་པ། ། དེ་ཉིད་དུ་ནི་འབྲས་ས ྨི ན་བྱེད། ། རས་བལ་ལ་ནི་དམར་པོ་བཞིན། ། ཞེས་ཏེ་རས་བལ་གྱི ་ས་བོན་ཚོས་ཀྱི་ཁུ་བས་ཡང་ཡང་བྱུགས་པའི་མྱུ་གུ་ནས་འབྲས་བུའི་བར་དམར་པོ་ཁོ་ནར་སྐྱེ་ བ་ལྟར་ཐ་དད་ཡིན་ཡང་སེམས་ཀྱི་རྒྱུན་གང་གིས་ལས་བྱས་པ་དེ་ཉིད་དུ་འབྲས་བུ་ས ྨིན་པའི་ཕྱིར་ཀླན་ཀ་མི་འབྱུང་ 

ངོ༌། །ཞེས་དང༌། ཉེ་བར་བསྡུས་ཤིང་བཤད་དེ་ཞེས་ཆུ་ཤིང་གི་སྡོང་པོའི་དཔེ་བསྟན་ཏོ། །སྡུག་བསྔལ་ཉེ་བར་ཞི་དོན་ དུ། །སོགས་ལ་རྨོངས་པ་ནི་སྲིད་པ་ལ་འཇུག་པའི་རྒྱུ་དང་ལྡོག་པའི་རྒྱུའོ། །ཞེས་ལྡོག་པའི་རྒྱུ་སྙི ང་རྗེ་སོགས་མི་འགོག་ པ་དང༌། འཇུག་པའི་རྒྱུ་བདག་འཛིན་འགོག་པར་བསྟན་ཏོ། །ཁ་ཅིག་གིས་བདག་མེད་དེ་ལས་ཀྱང་འཁོར་བ་ལྡོག་པར་ ངེས་པ་མེད་དོ་ཞེ་ན། ཡོད་དེ། བདག་ལྟའི་ས་བོན་སྤངས་པའི་ཕྱི ར། ། སླར་མི་ལྡོག་པ་ཉིད་ཡིན་ནོ། །ཞེས་དང༌། དེ་བཞིན་གཤེགས་པའི་གསང་བའི་མདོར། ཞི་བའི་བློ་གྲོས་འདི་ལྟ་སྟེ་ཤིང་གི་རྩ་བ་བཅད་པས་ཡལ་ག་དང་ལོ་འདབ་ ཐམས་ཅད་སྐམ་པར་འགྱུར་རོ། །དེ་བཞིན་དུ་འཇིག་ཚོགས་ལ་ལྟ་བ་ཉེ་བར་ཞི་བས་ཉོན་མོངས་པ་ཐམས་ཅད་ཞི་བར་ འགྱུར་རོ། །ཞེས་པ་འདྲེན་ཏོ། ། གཉིས་པ་ཆོས་ཀ ྱི་བདག་མེད་ནི་དྲན་པ་ཉེ་བར་བཞག་པ་བཞིའི་སྒོ་ནས་སྒོམ་སྟེ། འདི་ལ་གཉིས། སྤྱིའི་དོན་དང༌། གཞུང་དོན་དངོས་སོ། །དང་པོ་སྤྱིའི་དོན་ནི། དྲན་པ་ཉེར་བཞག་བཤད་པར་བྱ། ། དམིགས་ཡུལ་ལུས་ཚོར་སེམས་ཆོས་བཞི། ། ངོ་བོ་དེ་ཤེས་ཤེས་རབ་ཡིན། ། གྲོགས་ནི་དྲན་ཤེས་དང་མཚུངས་ལྡན། ། སྒོམ་ཚུལ་ལུས་ནི་མི་གཙང་དང༌། ། ཚོར་བ་སྡུག་བསྔལ་སེམས་མི་རྟག ། ཆོས་ཀུན་བདག་མེད་ཉིད་དུ་སྒོམ། ། འབྲས་བུ་ལུས་ལ་གཙང་འཛིན་ལོག ། མ་ཆགས་སྡུག་བསྔལ་བདེན་པ་ཤེས། ། ཚོར་ཀུན་ཟུག་རྔུར་ཤེས་པ་ཡིས། ། སྲེད་ལྡོག་ཀུན་འབྱུང་སྤོང་བར་བྱེད། ། སེམས་ནི་སྐད་ཅིག་མར་མཐོང་བས། །

གང་ཟག་མེད་ཤེས་ལམ་སྒོམ་བྱེད། ། ཆོས་ཀུན་བདག་མེད་མཐོང་བ་ཡིས། ། གཏི་མུག་བྲལ་ཏེ་འགོག་པ་འཐོབ། ། རང་ཉིད་གྲོལ་བ་འཐོབ་པའི་ཕྱི ར། ། རང་རྒྱུད་ཀ ྱི ས་བསྡུས་ལུས་སོགས་ལ། ། དམིགས་ནས་སྒོམ་ཞིང་དེར་འཛིན་པ། ། ཉི་ཚེའི་ཐེག་པའི་དྲན་ཉེ་སྟེ། ། གཞན་དོན་བྱང་ཆུབ་འདོད་པའི་ཕྱི ར། ། ནམ་མཁའ་མཉམ་པའི་དུས་གསུམ་གྱི ། ། ལུས་སོགས་ལ་དམིགས་སྒོམ་བྱེད་ཅིང༌། ། མི་གཙང་སྡུག་བསྔལ་མི་རྟག་དང༌། ། བདག་མེད་ཙམ་དུའང་མི་དམིགས་པ། ། རྒྱལ་བའི་སྲས་ཀ ྱི་ལམ་ཆེན་ཡིན། ། དེ་ཕྱིར་རྣམ་པ་བཅུ་བཞི་ཡིས། ། ཐེག་ཆེན་དྲན་ཉེ་ཁྱད་པར་འཕགས། །ཞེས་བྱ་སྟེ། དེ་ཡང་མངོན་པ་གོང་མ་ལས། དྲན་པ་ཉེ་བར་བཞག་པ་རྣམས་ནི།  དམིགས་པ་དང༌།  ངོ་བོ་ཉིད་དང༌།  གྲོགས་ དང༌།  སྒོམ་པ་དང༌།  བསྒོམས་པའི་འབྲས་བུར་རིག་པར་བྱའོ། །ཞེས་གསུངས་ཏེ།  འཁོར་བ་པ་རྣམས་ལུས་ལ་ བདག་གི་རྟེན་དང་ཚོར་བ་ལ་བདག་གིས་ལོངས་སྤྱད་བྱ་དང་སེམས་ལ་བདག་ཏུ་བཟུང་བྱ་དང༌། ཆོས་ལ་བདག་འཆིང་ གྲོལ་ག ྱི་རྒྱུར་འཛིན་ལ། དེ་བཞི་ལ་ཀུན་ནས་ཞེན་པས་འཁོར་བ་སྐྱེད་པའི་ཕྱིར་ལུས་དང་ཚོར་བ་དང་སེམས་དང་ཆོས་ ཏེ་བཞི་ནི་གང་ལ་དམིགས་པའི་ཡུལ་ལོ། །  ངོ་བོ་ནི། ལུས་ཚོར་སེམས་ཆོས་བཞིའི་རང་བཞིན་ཤེས་པའི་ཤེས་རབ་ཡིན་ཏེ་ལུས་མི་གཙང་བར་ཤེས་པ་ ལུས་དྲན་ཉེར་བཞག་གི་ངོ་བོ་ཡིན་ལ། དེ་ནི་ཀུན་རྫོབ་ལ་བལྟོས་ཏེ་རང་བཞིན་ཇི་ལྟ་བར་ཤེས་པའི་ཤེས་རབ་ཡིན་པ་ ལ་སོགས་པའི་ཕྱི ར་དང༌། མཛོད་ལས་ཀྱང༌། དྲན་པ་ཉེར་བཞག་ཤེས་རབ་སྟེ། །ཞེས་སོ། །  གྲོགས་ནི། ཤེས་རབ་དེ་ཉིད་དྲན་པ་དང་ཤེས་བཞིན་གྱིས་ཟིན་པས་མི་བརྗེད་ཅིང་དེ་དང་ལྷན་ཅིག་ཏུ་སྐྱེས་ པའི་སེམས་བྱུང་ཀུན་འགྲོ་ལྔ་དང་མཚུངས་པར་ལྡན་པ་སྟེ། དེ་དག་མེད་ན་ཉེ་བར་བཞག་པ་མི་འགྲུབ་པའི་ཕྱིར། དེ་

ཡང་གང་དྲན་པ་ནི་ཤེས་རབ་དེ་ཉིད་དོ། །ཉེ་བ་ནི་རིང་བོ་མ་ཡིན་པ་སྟེ་བར་གཞན་ག ྱི ས་མ་ཆོད་པ་ཡིན་ལ་བཞག་པ་ ནི་དྲན་པ་དེ་ཉིད་ལ་སེམས་པ་བསླན་པ་སྟེ་དྲན་པའི་རྒྱུན་ལ་ཤེས་བཞིན་གྱིས་གནས་པའི་ཕྱིར་དྲན་པ་ཉེ་བར་བཞག་པ་ ཞེས་བྱའོ། །  ཇི་ལྟར་སྒོམ་པའི་ཚུལ་ལ་བཞི་ལས། རང་གཞན་ག ྱི་ལུས་མི་གཙང་བའི་འདུས་པ་ཡིན་པ་ལ་ཡིན་པར་ཤེས་ པར་བྱེད་པ་ནི།  ལུས་དྲན་ཉེ་སྟེ། བྱེ་བྲག་ཏུ་འདུ་ཤེས་ཉི་ཤུའི་ནང་ནས་འཆི་བའི་འདུ་ཤེས་དང༌། མི་སྡུག་པ་དང༌། རྣམ་པར་བསྔོས་པ་དང༌། རྣམ་པར་བརྣགས་པ་དང༌། རྣམ་པར་བམ་པ་དང༌། རྣམ་པར་འབུས་གཞིགས་པ་དང༌། རྣམ་ པར་ཟོས་པ་དང༌། རྣམ་པར་དམར་བ་དང༌། རྣམ་པར་འཐོར་བ་དང༌། རུས་གོང་གི་འདུ་ཤེས་ཏེ་བཅུ་སྒོམ་པའོ། །  ཚོར་བ་དྲན་ཉེ་ནི། ཚོར་བ་བདེ་བ་ལ་ཆགས་ཤིང་སྡུག་བསྔལ་ལ་སྡང་བ་དང་བར་མ་ལ་རྨོངས་པའི་གཉེན་ པོ་སྟེ། མདོ་ལས། ཟག་བཅས་ཐམས་ཅད་སྡུག་བསྔལ་ལོ། །ཞེས་ཡང་ཡང་གསུངས་པ་དང༌། འདི་ལྟར་གང་ཅི་ཚོར་ ཡང་རུང་འདི་ནི་སྡུག་བསྔལ་ལོ་ཞེས་བཀའ་བསྩལ་པ་ལྟར་ཤེས་པར་བྱས་ལ་སྒོམ་པ་སྟེ། འདི་ལྟར་སྡུག་བསྔལ་ཉིད་ དུ་མངོན་པ་རྣམས་ནི་སྡུག་བསྔལ་གྱི་སྡུག་བསྔལ། ཚོར་བ་བདེ་བར་འཛིན་པ་འདི་རྣམས་ནི་འགྱུར་བའི་སྡུག་བསྔལ། ལུས་བཟུང་བ་ཙམ་དང་སེམས་རྣམ་པར་ཤེས་པ་ཙམ་ཡན་ཆོད་གནས་སྐབས་ཅི་སྤྱོད་ཀྱང་འདུ་བྱེད་ཀ ྱི ་སྡུག་བསྔལ་ ཡིན་ལ། དེ་ལ་འདུ་བྱེད་ཀ ྱི་སྡུག་བསྔལ་ནི་འབྲས་ནད་མ་ས ྨིན་པའི་དུས་ཚོར་བ་བཏང་སྙོམས་པར་གནས་པ་ལྟ་བུ། འགྱུར་བའི་སྡུག་བསྔལ་ནི་འབྲས་ཆན་དུག་གིས་བསྲེས་པ་ཟ་བའི་དུས་ཞིམ་པར་མངོན་པ་ལྟ་བུ། སྡུག་བསྔལ་ག ྱི ་སྡུག་ བསྔལ་ནི་དུག་སྨིན་ཏེ་ནད་ཀྱི་ཚོར་བ་མྱོང་བ་ལྟ་བུའམ་འབྲས་སྟེང་དུ་ཕོལ་བྱུང་བ་ལྟ་བུ་སྟེ། མདོར་ན་མི་རྟག་པ་ལ་སྡུག་བསྔལ་གྱི་འདུ་ཤེས་དང༌། ཟས་ལ་མི་མཐུན་པའི་འདུ་ཤེས་དང༌། འཇིག་རྟེན་ཐམས་ ཅད་ལ་མངོན་པར་མི་དགའ་བའི་འདུ་ཤེས་དང༌། ཉེས་དམིགས་ཀྱི་འདུ་ཤེས་དང༌། སྤོང་བའི་འདུ་ཤེས་དང༌། འདོད་ ཆགས་དང་བྲལ་བའི་འདུ་ཤེས་ཏེ་དྲུག་བསྒོམ་པར་བྱའོ། །  སེམས་དྲན་ཉེ་ནི། སེམས་ལ་རྟག་པ་དང་གཅིག་ཏུ་ཞེན་པའི་གཉེན་པོ་སྟེ་འདུས་བྱས་ཐམས་ཅད་ནི་མི་རྟག་ པའོ། །ཞེས་གསུངས་པ་ལྟར་སྤྲི ན་དང་རླངས་པ་དང་དུ་བ་དང་མེ་ལྕེ་ལ་སོགས་པའི་གཟུགས་དེ་དང་དེར་སྐད་ཅིག་ ཀྱང་མི་གནས་པ་དང་ཆུའི་རྒྱུན་དང་རླུང་གི་གཡོ་བ་སོགས་རང་དུས་དེར་སྐད་ཅིག་ཀྱང་མི་གནས་ཤིང་སྔ་མ་དེ་ཕྱི ་མ་ མ་ཡིན་པ་དང་དེ་ཡང་དེ་ཡི་ཕྱི་མར་མི་གནས་པ་སོགས་ཀ ྱི་དཔེས་སེམས་ལ་བརྟགས་པ་ན་སེམས་མྱོང་ཤེས་ཀྱི ་རྒྱུན་ ཙམ་པ་འདི་སྐད་ཅིག་ཡང་མི་གནས་ལ་སྔ་མ་དེ་ཕྱི་མ་མ་ཡིན་ལ་སྔ་ཕྱི་བར་མཚམས་ཀྱང་མེད་པས་སྐད་ཅིག་ཙམ་ དུའང་མི་རྟག་ལ་གཅིག་དང་དུ་མར་གདགས་སུ་མེད་པ་འདི་ཤེས་པར་བྱེད་པ་སྟེ་འདུས་བྱས་ཐམས་ཅད་ལ་མི་རྟག་ པའི་འདུ་ཤེས་སྒོམ་པར་བྱའོ། །  ཆོས་དྲན་ཉེ་ནི། དྲུག་ཡིད་ཀྱི ་ཡུལ་དུ་སྒྲོ་འདོགས་པ་ཆོས་ཀ ྱི ་ཁམས་དང་ཆོས་ཀ ྱི ་སྐྱེ་མཆེད་རྣམས་ལ་དེ་ དང་དེར་ཞེན་པའི་གཉེན་པོ་སྟེ། རྟེན་ཞིང་འབྲེལ་བར་འབྱུང་བ་ལུགས་འབྱུང་ལུགས་ལྡོག་བསམ་པ་དང༌། ཐེག་ཆེན་

དུ་གཅིག་དུ་བྲལ་དང་མུ་བཞི་སྐྱེ་འགོག་ལ་སོགས་པའི་རྟགས་དང་རྒྱུ་མཚན་གྱི ས་དཔྱད་པས་ཆོས་གང་དང་གང་དུ་ འཆིང་བ་དང་གྲོལ་བ་མ་དམིགས་པར་ཤེས་པ་སྟེ་འགོག་པའི་འདུ་ཤེས་དང་སྟོང་པ་ཉིད་དུ་སོ་སོར་རྟོག་པ་འདུ་ཤེས་ སྒོམ་པའོ། །  འབྲས་བུ་ནི། ལུས་སོགས་བཞི་ལ་གཙང་བདེ་རྟག་བདག་ཏུ་ཞེན་པའི་ཕྱིན་ཅི་ལོག་བཞིས་རྒྱུ་བྱས་ཏེ་སྐྱེ་ གནས་ངན་པ་བླངས་པར་ཤེས་པས་ལུས་ལ་མ་ཆགས་ཤིང་ལུས་མི་འདོད་པ་སྡུག་བསྔལ་ཤེས་པ་དང༌། ཚོར་བ་སྡུག་ བསྔལ་དུ་ཤེས་པས་སྲེད་པ་དང་བྲལ་བ་ཀུན་འབྱུང་སྤོང་བ་དང༌། བདག་ཏུ་ཞེན་པའི་གཞི་སེམས་མི་རྟག་པར་མཐོང་ བས་ངར་ཞེན་པ་ལོག་སྟེ་བདག་ཆད་ཀ ྱི ས་དོགས་པའི་མྱང་འདས་ལ་སྐྲག་པ་དང་བྲལ་བས་རིམ་གྱི ས་འགོག་པ་མངོན་ དུ་བྱེད་པ་དང༌། ཆོས་ཐམས་ཅད་སྟོང་ཉིད་ནམ་མཁའ་ལྟ་བུ་དང་རྟེན་འབྲེལ་སྒྱུ་མ་ལྟ་བུ། ཐ་མི་དད་པར་རིག་པས་ རྨོངས་པ་དང་བྲལ་ཏེ་ལམ་བདེན་ལ་འཇུག་པ་དང༌། ཟག་བཅས་ཀྱི་ལུས་ཚོར་སེམས་ཆོས་བཞི་ལས་འདས་ཏེ་ཟག་ མེད་ཀྱི་ལུས་ཚོར་སེམས་ཆོས་ལ་དབང་ཐོབ་པ་སྟེ། དབུས་མཐའ་ལས། གནས་ངན་ལེན་ཕྱི ར་ས ྲིད་རྒྱུའི་ཕྱི ར། ། གཞི་ཡི་ཕྱི ར་དང་མ་རྨོངས་ཕ ྱི ར། ། བདེན་པ་བཞི་ལ་འཇུག་བྱ་བས། ། དྲན་པ་ཉེ་བར་བཞག་པ་སྒོམ། །ཞེས་སོ། ། དེ་ཡང་རང་དོན་དུ་ཞི་བ་དོན་གཉེར་གྱི ་བློས་རང་གིས་ཟིན་པའི་ཕུང་པོ་ལྔ་ཙམ་དང་གཞན་སྣང་རུང་གི་ཡུལ་ན་གནས་ པའི་སྐྱེ་བོ་ཙམ་ལ་དམིགས་ནས་སྒོམ་ཞིང་མི་གཙང་བ་ལ་སོགས་པར་འཛིན་པ་ནི་ཐེག་དམན་གྱི་དྲན་ཉེ་སྒོམ་པ་ཡིན་ ལ། བྱང་ཆུབ་ཀ ྱི་སེམས་ཀྱིས་ཟིན་པས་ནམ་མཁས་ཁྱབ་ཚད་ཀྱི ་དུས་གསུམ་ག ྱི ་ཕུང་སོགས་ལ་དམིགས་ནས་སྒོམ་ ཞིང་གཙང་བདེ་རྟག་བདག་ཏུ་འཛིན་པ་ལོག་ལ་མི་གཙང་བ་སོགས་སུ་ཡང་དམིགས་སུ་མེད་པའི་སྟོང་ཉིད་ལ་འཇུག་ པ་ནི་ཐེག་ཆེན་གྱི་དྲན་ཉེ་ཡིན་ལ། དེ་ནི། རྒྱན་ལས། བློ་ལྡན་དྲན་པ་ཉེར་བཞག་པ། ། སྒོམ་པ་རྣམ་པ་བཅུ་བཞི་ཡིས། ། མཚུངས་པ་མེད་པའི་ཕྱིར་ན་དེ། ། དེ་ཡིས་གཞན་ལས་ཁྱད་པར་འཕགས། ། ཞེས་གསུངས་ཏེ།  རྟེན་ཐེག་ཆེན་གྱི ་ཆོས་ཟབ་རྒྱས་ལས་སྐྱེས་པའི་ཤེས་རབ་དང༌།  གཉེན་པོ་སྒྲོ་སྐུར་ག ྱི ་མཐའ་

གཉིས་ཀ་བསལ་བའི་ཤེས་རབ་དང༌།  ཐེག་ཆེན་གྱི་བདེན་བཞི་ལ་བདག་གཞན་འཇུག་པ་དང༌།  ཆོས་བསམ་ ག ྱིས་མི་ཁྱབ་པ་ལ་དམིགས་པ་དང༌།  ཐམས་ཅད་ནམ་མཁའ་ལྟར་ཡིད་ལ་བྱེད་པ་དང༌།  ས ྲིད་ཞིར་མི་གནས་པ་ ཐོབ་པ་དང༌།  ཕ་རོལ་ཏུ་ཕ ྱི ན་པ་རྣམས་དང་མཐུན་པ་དང༌།  གདུལ་བྱའི་མོས་པ་བཞིན་གྱི ་རྗེས་སུ་འཇུག་པ་དང༌།  ལུས་སྒྱུ་མ་ལྟ་བུ་ཚོར་བ་རྨི་ལམ་ལྟ་བུ་སེམས་ནམ་མཁའ་ལྟ་བུ་ཆོས་གློ་བུར་དུ་བྱུང་བ་སྤ ྲི ན་ལྟ་བུར་ཡོངས་སུ་ཤེས་ པ་དང༌།  བསམས་བཞིན་དུ་བརྒྱ་བྱིན་དང་འཁོར་སྒྱུར་ལྟ་བུ་ལུས་མཆོག་འཛིན་ཞིང་ཚོར་བའི་མཆོག་མྱོང་ཡང་ ཉོན་མོངས་པ་མེད་པའི་སྐྱེ་བ་ཐོབ་དང༌།  དབང་པོ་རྣོ་ཞིང་ཐབས་མཁས་པས་སྒོམ་པ་ཆུང་ངུས་ཀྱང་གཞན་ག ྱི་ཆེན་ པོ་ཟིལ་གྱི ས་གནོན་པ་དང༌།  བྱང་ཆུབ་དམ་པའི་མཆོག་ཉིད་དུ་རོ་གཅིག་པར་འགྱུར་བ་དང༌།  མྱ་ངན་ལས་ འདས་པ་ཐོབ་ནས་ཀྱང་མི་ཟད་པའི་སྒོམ་པ་དང་ལྡན་པ་དང༌།  ས་བཅུ་དང་སངས་རྒྱས་ཀ ྱི ་འབྲས་བུ་འགྲུབ་པ་སྟེ། བཅུ་བཞིས་ཁྱད་པར་དུ་འཕགས་པ་སྟེ། རྟེན་དང་གཉེན་པོ་དག་དང་ནི། ། དེ་བཞིན་དུ་ནི་འཇུག་པ་དང༌། ། དམིགས་པ་དང་ནི་ཡིད་བྱེད་དང་། ། ཐོབ་པས་སྒོམ་པ་ཁྱད་པར་འཕགས། ། མཐུན་དང་རྗེས་སུ་འཇུག་པ་དང༌། ། ཡོངས་སུ་ཤེས་དང་སྐྱེ་བ་དང༌། ། ཆེན་པོ་དང་ནི་མཆོག་ཉིད་དང༌། ། སྒོམ་དང་ཡང་དག་འགྲུབ་པས་གཞན། །ཞེས་སོ། ། གཉིས་པ་གཞུང་དོན་ལ་དྲན་པ་ཉེར་བཞག་བཞི་ལས། དང་པོ་ལུས་དྲན་ཉེ་ལ་གཉིས། ཡན་ལག་སོ་སོ་ལུས་མ་ཡིན་པ་ དང༌། ཡན་ལག་ཅན་དགག་པའོ། །དང་པོ་ཡན་ལག་སོ་སོ་ལུས་མ་ཡིན་པ་ནི། ལུས་ནི་རྐང་པ་བྱིན་པ་མིན། ། བརླ་དང་རྐེད་པའང་ལུས་མ་ཡིན། ། ལྟོ་དང་རྒྱབ་ཀྱང་ལུས་མ་ཡིན། ། བྲང་དང་དཔུང་པའང་ལུས་མ་ཡིན།།  །།

ར ྩི བས་ལོགས་ལག་པའང་ལུས་མ་ཡིན། ། མཆན་ཁུང་ཕྲག་པའང་ལུས་མ་ཡིན། ། ནང་རོལ་རྣམས་ཀྱང་དེ་མིན་ལ། ། མགོ་དང་མག ྲིན་པའང་ལུས་མིན་ན།།  །། འདི་ལ་ལུས་ནི་གང་ཞིག་ཡིན། ། ཞེས་གསུངས་ཏེ། རྐང་པ་བརྒྱད་ཀྱིས་ཆ་ཤས་རེ་རེ་ཞིང་ལུས་མ་ཡིན་པ་དང༌། ཐ་མས་ལུས་སྒྲོ་བཏགས་སུ་བསྟན་ཏོ། ། གཉིས་པ་ཡན་ལག་ཅན་དགག་པ་ནི། གལ་ཏེ་ལུས་འདི་ཐམས་ཅད་ལ། ། ཕྱོགས་རེ་ཡིས་ནི་གནས་གྱུར་ན། ། ཆ་རྣམས་ཆ་ལ་གནས་གྱུར་མོད།།  །། དེ་རང་ཉིད་ནི་གང་ལ་གནས། ། གལ་ཏེ་བདག་ཉིད་ཀུན་གྱི ་ལུས། ། ལག་སོགས་རྣམས་ལ་གནས་ན་ནི། ། ལག་སོགས་དེ་དག་ཇི་སྙེད་པ།།  །། དེ་སྙེད་ཀ ྱི་ནི་ལུས་སུ་འགྱུར། ། ཕ ྱི་དང་ནང་ན་ལུས་མེད་ན། ། ཇི་ལྟར་ལག་སོགས་ལ་ལུས་ཡོད། ། ལག་སོགས་རྣམས་ལས་གཞན་མེད་ན།།  །། དེ་ནི་ཇི་ལྟར་ཡོད་པ་ཡིན། ། དེས་ན་ལུས་མེད་ལག་སོགས་ལ། ། རྨོངས་པ་ཡིས་ནི་ལུས་བློར་འགྱུར། ། དབྱིབས་སུ་ཡོད་པའི་ཁྱད་པར་ག ྱིས།།  །།

ཐོ་ཡོར་ལ་ནི་མིའི་བློ་བཞིན། ། ཇི་སྲི ད་རྐྱེན་ཚོགས་དེ་སྲི ད་དུ། ། ཐོ་ཡོར་སྐྱེས་བུ་ལྟར་སྣང་བ། ། དེ་བཞིན་ཇི་སྲི ད་ལག་སོགས་ལ།།  །། དེ་ཡོད་དེ་སྲིད་དེར་ལུས་སྣང༌། ། དེ་བཞིན་སོར་མོའི་ཚོགས་ཡིན་ཕྱི ར། ། ལག་པའང་གང་ཞིག་ཡིན་པར་འགྱུར། ། དེ་ཡང་ཚིགས་ཀྱི་ཚོགས་ཡིན་ཕྱིར།།  །། ཚིགས་ཀྱང་རང་གི་ཆས་ཕྱེ་བས། ། ཆ་ཡང་རྡུལ་དུ་ཕྱེ་བ་སྟེ། ། རྡུལ་དེའང་ཕྱོགས་ཆའི་དབྱེ་བ་ཡིས། ། ཕྱོགས་དབྱེའང་ཆ་ཤས་དང་བྲལ་ཕ ྱི ར། ། མཁའ་བཞིན་དེས་ན་རྡུལ་ཡང་མེད།།  །། དེ་ལྟར་རྨི་ལམ་ལྟ་བུ་ཡི། ། གཟུགས་ལ་དཔྱོད་ལྡན་སུ་ཞིག་ཆགས། ། གང་ཚེ་དེ་ལྟར་ལུས་མེད་པ། ། དེ་ཚེ་སྐྱེས་གང་བུད་མེད་གང༌།།  །། ཞེས་གསུངས་ཏེ། དང་པོ་གསུམ་ག ྱིས་ཆ་ཤས་ཐམས་ཅད་ལ་ལུས་གནས་པ་བཀག །དེ་ནས་གཉིས་ཀྱི ས་ལུས་ཐོ་ ཡོར་ལ་མིར་ཞེན་ལྟར་བསྟན། དེ་ནས་གཉིས་ཀྱི ས་དཔྱད་ན་ཡན་ལག་དང་ཉིང་ལག་ཀྱང་མི་འགྲུབ་པར་བསྟན། ཐ་མས་ དེས་ན་གཟུགས་རྨི ་ལམ་ལྟར་བསྟན་པའོ། ། དེ་ཡང་ཡན་ལག་སྣ་ཚོགས་པའི་འདུས་པ་འདི་ལ་ལུས་ཞེས་བརྗོད་ཅིང་དེར་ཞེན་པར་བྱེད་ན། རེ་ཞིག་བདག་ ཉིད་ཀྱིས་བརྟག་པར་རིགས་ཏེ་ཅི་ལུས་ཞེས་བྱ་བ་དེ་གང་ཞིག་ལ་ཟེར་ལུས་ནི་རྐང་པ་དང་བྱིན་པ་ཡང་མིན་ལ། དེ་ བཞིན་དུ། བརླ་དང་རྐེད་པའང་ལུས་མ་ཡིན། །

ལྟོ་དང་རྒྱབ་ཀྱང་ལུས་མིན་ཏེ། ། བྲང་དང་དཔུང་པའང་ལུས་མ་ཡིན། ། ར ྩི བས་ལོག་ལག་པའང་ལུས་མིན་ཏེ། ། མཆན་ཁུང་ཕྲག་པའང་ལུས་མ་ཡིན། ། ནང་རོལ་རྣམས་ཀྱང་དེ་མིན་ལ། ། དེ་བཞིན་དུ་མགོ་བོ་དང་མག ྲིན་པ་དང་དེ་ལས་གཞན་པའི་ཆ་ཤས་སོ་སོའང་ལུས་མིན་པར་རང་གིས་ཀྱང་ངེས་པར་ སྣང་ན་ད་ནི་འདི་ལ་ལུས་ཞེས་བྱ་བ་གང་ཞིག་ཡིན་ཏེ་འདི་ནི་མིང་ཙམ་སྟེ་སྒྲོ་བཏགས་པ་ཁོ་ནར་ཟད་དོ། ། དེའི་ཚེ་བྱེ་བྲག་པ་ལ་སོགས་པ་ན་རེ། དེ་རྣམས་ནི་ལུས་ཀྱི་ཆ་ཤས་ཡིན་ལ་ཆ་ཤས་ཅན་གྱི ་ལུས་དངོས་དེ་ནི་ཆ་ ཤས་ཐམས་ཅད་ལ་ཁྱབ་པར་གནས་སོ། །ཞེས་ཟེར་ཞིང་བོད་ཕ ྱི་མ་ཁ་ཅིག་ཀྱང་ཆ་ཤས་ཅན་བརླན་གཤེར་ཕོར་གང་ གི་སྟེང་ན་ཆ་ཤས་བདུད་རྩི ་དང་རྣག་ཁྲག་ལ་སོགས་པ་དྲུག་གནས་སོ་ཞེས་ཟེར་རོ། ། དེ་ལ་བརྒལ་བ། གལ་ཏེ་ལུས་ཉིད་ནི་ཆ་ཤས་ཐམས་ཅད་ལ་ཕྱོགས་རེ་ཡིས་ནི་གནས་པར་གྱུར་ན་མགོ་ལྟ་བུ་ ཆ་ཤས་སོ་སོ་བ་རྣམས་ཆ་ཤས་སོ་སོ་ཉིད་ལ་གནས་པར་གྱུར་ཏོ་ཞེས་སྒྲོ་འདོགས་ན་འདོགས་སུ་ཟད་མོད་ལུས་དེ་ རང་ཉིད་ནི་ཆ་ཤས་དེ་རྣམས་ཀྱི་ནང་ནས་གང་ལ་གནས་ཞེས་དྲིའོ། །གལ་ཏེ་ལུས་བདག་ཉིད་དེ་ཆ་ཤས་ཀུན་གྱི ་ལུས་ ལག་པ་ལ་སོགས་པ་རྣམས་ལ་རེ་རེ་ཞིང་གནས་པར་འདོད་ན་ནི་ལག་པ་ལ་གནས་པའི་ལུས་དང་རྐང་པ་ལ་གནས་ པའི་ལུས་ཞེས་སོགས་ལག་སོགས་འདི་དག་གི་གྲངས་ཇི་སྙེད་པ་དེ་སྙེད་ཀ ྱི་ལུས་སུ་འགྱུར་བས་ལུས་ཆེས་མང་ པོར་འགྱུར་ལ། ལག་པ་ལ་གནས་པའི་ལུས་ལ་ཡང་གཡས་གཡོན་ག ྱི་ལུས་གཉིས་དང་རེ་རེ་ལ་ཡང་ཚིགས་ཀྱི ་ལུས་ གསུམ་དང་སོར་མོའི་ལུས་ལྔ་དང་ཚིགས་ཆུང་གི་ལུས་བཅོ་ལྔ་སོགས་ནས་ཐ་ན་རྡུལ་ཕྲ་རབ་ཀ ྱི ་བར་ག ྱི་ལུས་དེ་སྙེད་ དུ་ཐལ་བར་འགྱུར་རོ། ། འདོད་མི་ནུས་ཏེ། དེ་ལྟ་ན་ཆ་ཤས་རེ་རེ་ཞིང་ལུས་སུ་ཐལ་བས་ཁྱབ་བྱེད་ཆ་ཤས་ཅན་གྱི ་ལུས་ཁས་བླངས་པ་ ཉམས་པའི་ཕྱི ར་དང་སྐྱེས་བུ་གཅིག་ལ་རྡུལ་ཕྲ་རབ་ཀ ྱི་གྲངས་ཀ ྱི ་ལུས་ཡོད་པ་ཆེས་ངོ་མཚར་བའི་གནས་སོ། །དེས་ ན་ཕ ྱི་བེམ་པོར་སྣང་བ་དང་ནང་ཤེས་པར་སྣང་བ་འདི་གང་ནའང་དཔྱད་ན་ལུས་ཞེས་བྱ་བ་རྡུལ་ཙམ་ཡང་མེད་པར་ མཐོང་ན་ཇི་ལྟར་ན་ལག་སོགས་ལ་ལུས་ཡོད་ཅེས་སྨྲ་སྟེ་ལག་སོགས་ཐལ་བར་བྱས་ཀྱང་དེའི་ནང་ནས་ལུས་མི་རྙེད་ དོ། །གལ་ཏེ་ཆ་ཤས་འདི་རྣམས་མ་ཡིན་པའི་ལུས་གཅིག་ཡིན་པར་འདོད་ན། དེ་ལྟ་ན་སྲོག་དབང་གི་བར་དུ་བཏུབས་ ཀྱང་ལུས་ལ་གནོད་པར་མི་འགྱུར་ཏེ་ལུས་ནི་དེ་དག་ལས་གཞན་ཡིན་པའི་ཕྱིར། དེས་ན་ལག་སོགས་ཀ ྱི་ཆ་ཤས་རེ་རེ་ ཞིང་ལུས་མ་ཡིན་ལ་ཆ་ཤས་དེ་རྣམས་ལས་གཞན་ནའང་ལུས་མེད་ན་ལུས་དེ་ནི་ཇི་ལྟར་ན་ཡོད་པ་ཡིན་ཏེ་མིང་ཙམ་ དུ་ཤེས་སོ། །དེས་ན་ཆ་ཤས་ཅན་ནམ་གཞན་ཡང་རུང་སྟེ་ལུས་ཞེས་བྱ་བ་གཏན་མེད་ཀྱང་ལག་སོགས་ཀ ྱི ་འདུས་པ་

ལ་སེམས་གཏི་མུག་གི་རྨོངས་པ་ཡིས་ནི་ལུས་ཀྱི ་བློ་སྐྱེ་བར་འགྱུར་བ་ཡིན་ཏེ། ཇི་ལྟར་མི་དང་ཐོ་ཡོར་རྒྱང་ནས་ལྟ་ན་ ནག་ཡོར་ཙམ་དུ་འདྲ་བའི་དབྱིབས་སུ་ཡོད་པའི་ཁྱད་པར་ག ྱི ས་ཐོ་ཡོར་ལ་ནི་མི་ཞིག་སྣང་ངོ་སྙམ་པའི་བློ་སྐྱེ་བ་བཞིན་ ནོ། ། གལ་ཏེ་ཐོ་ཡོར་ལ་དུས་ཐུང་ངུ་ཙམ་ཞིག་ཏུ་མིར་འཁྲུལ་པར་ཟད་ལ་ལག་སོགས་ལ་ལུས་བློ་ཡུན་རིང་དུ་འབྱུང་ བས་མི་འདྲའོ་ཞེ་ན། ཇི་སྲིད་དེའི་རྒྱུ་རྐྱེན་ཚོགས་པ་དེ་སྲིད་དུ་ནི་ཐོ་ཡོར་ལ་ཡང་སྐྱེས་བུ་ལྟར་སྣང་བ་སྐྱེ་བ་དེ་བཞིན་ དུ་ཇི་སྲི ད་ལག་སོགས་ལ་ཡང་རྒྱུ་རྐྱེན་དེ་ཡོད་པ་དེ་སྲི ད་དུ་ལུས་བློར་སྣང་བ་སྐྱེ་བས་ཁྱད་པར་མེད་དོ། །དེ་ལྟར་ལུས་ རིལ་པོར་འཛིན་པ་ཟློག་པར་མ་ཟད་ཆ་ཤས་ཀྱང་དཔྱད་ན་མི་འགྲུབ་སྟེ། དེ་ཡང་སོར་མོའི་ཚོགས་ཡིན་ཕྱི ར། ། ལག་པའང་གང་ཞིག་ཡིན་པར་འགྱུར། ། དེ་ཡང་ཚིགས་ཀྱི་ཚོགས་ཡིན་ཕྱི ར། ། ཚིགས་ཀྱང་རང་གི་ཆས་ཕྱེ་བས། ། ཆ་ཡང་རྡུལ་དུ་ཕྱེ་བ་སྟེ། ། རྡུལ་དེའང་ཕྱོགས་ཆའི་དབྱེ་བ་ཡིས། ། ཕྱོགས་དབྱེ་ཆ་ཤས་དང་བྲལ་ཕ ྱི ར། ། དེས་ན་ནམ་མཁའ་བཞིན་ཏེ་དེའི་ཕྱིར་རྡུལ་ཡང་དམིགས་སུ་མེད་དོ། །དེ་ལྟར་རྨི་ལམ་ལྟ་བུ་ཡི། །གཟུགས་ལ་དཔྱོད་ ལྡན་སུ་ཞིག་ཆགས། །གང་ཚེ་དེ་ལྟར་ལུས་མེད་པ། །དེ་ཚེ་སྐྱེས་གང་བུད་མེད་གང༌། །སྟེ་སྐྱེས་པ་དང་བུད་མེད་ནི་ དབང་པོའི་ཁྱད་པར་ལས་བཞག་པར་ཟད་ལ་དབང་པོ་དེ་ཡང་ལུས་སུ་ཞེན་པ་ལས་འབྱུང་ལ་ལུས་ཉིད་མི་དམིགས་ པར་ཤེས་ནས་དེའི་ཁྱད་པར་ལྟ་ཤུལ་དུ་ག་ལ་ལུས་པའི་དོན་ཏོ། ། འདིར་དགེ་བའི་ལྷས། གླེགས་བམ་ལ་ལར་ས ྲིད་དུ་ལུས་ལ་ཞེས་སྨྲོས་པ་ལ་ནི་རྣམ་གྲངས་གཞན་དུ་འཆད་དེ་ ཇི་སྲིད་གཏི་མུག་གི་སྐྱོན་ཚོགས་པ་དེ་སྲི ད་དུ་ལུས་ལ་སྐྱེས་བུ་མེད་དུ་ཟིན་ཡང་སྐྱེས་བུར་སྣང་ངོ༌། །དེ་བཞིན་དུ་ ལག་སོགས་ལ་ཡང་རྐྱེན་ག ྱི་ཚོགས་པ་ཡོད་པ་དེ་སྲི ད་ལུས་སུ་རྨོངས་པ་སྐྱེའོ། །ཞེས་ན་ཡམས་གཞན་ཡང་བཤད་ དོ། །འགྲེལ་ཆུང་ལས་ཀྱང༌། ན་ཡམས་གཅིག་ཏུ་ཐོ་ཡོར་ལ་སྐྱེས་བུར་འཁྲུལ་བ་ལྟར་ལག་སོགས་ལ་ལུས་སུ་འཁྲུལ་ པ་ནས་རྡུལ་ལས་རྩའི་བར་དུ་འཁྲུལ་ལོ་ཞེས་སོ་ཞེས་འབྲུ་ཡང་བསྣན་ནས། ཇི་སྲི ད་རྐྱེན་ཚོགས་སོགས་ཀ ྱི་ཤླཽ་ཀ་འདི་ ཕ ྱི ས་བཅུག་པའོ། །ཞེས་སྣང་ངོ༌། །

གཉིས་པ་ཚོར་བའི་དྲན་ཉེ་ལ་བཞི་སྟེ། ཚོར་བ་ཉིད་མ་གྲུབ་པ། ཚོར་བའི་རྒྱུ་མེད་པ། གང་ཚོར་བའི་ཡུལ་མེད་པ། ཚོར་ བའི་འཛིན་པ་མེད་པའོ། །དང་པོ་ཚོར་བ་ཉིད་མ་གྲུབ་པ་ནི། སྡུག་བསྔལ་དེ་ཉིད་དུ་ཡོད་ན། ། ཇི་སྟེ་རབ་དགའ་ལ་མི་གནོད། ། བདེ་ན་མྱ་ངན་གདུང་སོགས་ལ། ། ཞིམ་སོགས་ཅི་སྟེ་དགའ་མི་བྱེད།།  །། སྟོབས་དང་ལྡན་པས་ཟིལ་མནན་ཕྱི ར། ། གལ་ཏེ་དེ་མྱོང་མ་ཡིན་ན། ། གང་ཞིག་ཉམས་མྱོང་བདག་ཉིད་མིན། ། དེ་ནི་ཚོར་བ་ཇི་ལྟར་ཡིན།།  །། སྡུག་བསྔལ་ཕྲ་མོ་ཉིད་དུ་ཡོད། ། འདི་ཡིས་རགས་པ་བསལ་མིན་ནམ། ། དེ་ནི་དེ་ལས་གཞན་འགའ་ཙམ། ། ཞེ་ན་ཕྲ་ཉིད་དེ་ཡང་དེའི།།  །། གལ་ཏེ་འགལ་རྐྱེན་སྐྱེས་པས་ན། ། སྡུག་བསྔལ་སྐྱེས་པ་མིན་ན་ནི། ། ཚོར་བར་རྟོག་པ་མངོན་ཞེན་ཉིད། ། ཡིན་ཞེས་བྱ་བར་གྲུབ་མིན་ནམ།།  །། དེ་ཉིད་ཕྱིར་ན་འདི་ཡིན་ནི། ། གཉེན་པོར་རྣམ་དཔྱོད་འདི་སྒོམ་སྟེ། ། རྣམ་བརྟགས་ཞིང་ལས་བྱུང་བ་ཡི། ། བསམ་གཏན་རྣལ་འབྱོར་པ་ཡི་ཟས།།  །། ཞེས་གསུངས་ཏེ། དང་པོས་སྡུག་བསྔལ་དོན་དམ་དུ་མེད་པར་བསྟན། གཉིས་པས་བདེ་བས་ཟིལ་གྱི ས་མནན་པར་ འདོད་པ་བཀག གཉིས་ཀྱི ས་སྡུག་བསྔལ་ཕྲ་མོར་ཡོད་པ་བཀག །ཐ་མས་ཚོར་བ་རང་བཞིན་མེད་པར་བསྟན་ཏོ། །

གཉིས་པ་ཚོར་བའི་རྒྱུ་མེད་པར་བསྟན་པ་ནི། གལ་ཏེ་དབང་དོན་བར་བཅས་ན། ། དེ་དག་གང་དུ་ཕྲད་པར་འགྱུར། ། བར་མེད་ན་ཡང་གཅིག་ཉིད་དེ། ། གང་ཞིག་གང་དང་འཕྲད་པར་འགྱུར།།  །། རྡུལ་ཕྲན་རྡུལ་ཕྲན་ལ་འཇུག་མེད། ། དེ་ནི་སྐབས་མེད་མཉམ་པ་ཡིན། ། མ་ཞུགས་པ་ལ་འདྲེས་མེད་ཅིང༌། ། མ་འདྲེས་པ་ལ་ཕྲད་པ་མེད།།  །། ཆ་མེད་པ་ལའང་ཕྲད་པ་ཞེས། ། བྱ་བ་ཇི་ལྟར་འཐད་པར་འགྱུར། ། ཕྲད་པ་དང་ནི་ཆ་མེད་པར། ། གལ་ཏེ་མཐོང་ན་བསྟན་པར་ག ྱིས།།  །། རྣམ་ཤེས་ལུས་མེད་པ་ལ་ནི། ། ཕྲད་པ་འཐད་པ་མ་ཡིན་ཉིད། ། ཚོགས་པའང་དངོས་པོ་མེད་ཕྱིར་ཏེ། ། སྔར་ནི་ཇི་ལྟར་རྣམ་དཔྱད་བཞིན།།  །། དེ་ལྟར་རེག་པ་ཡོད་མིན་ན། ། ཚོར་བ་གང་ལས་འབྱུང་བར་འགྱུར། ། ངལ་འདི་ཅི་ཡི་དོན་དུ་ཡིན། ། གང་གིས་གང་ལ་གནོད་པར་འགྱུར།།  །། གང་ཚེ་ཚོར་པོ་འགའ་མེད་ཅིང༌། ། ཚོར་བའང་ཡོད་པ་མ་ཡིན་པ། ། དེ་ཚེ་གནས་སྐབས་འདི་མཐོང་ནས། །

སྲེད་པ་ཅི་ཕྱི ར་ལྡོག་མི་འགྱུར།།  །། ཞེས་གསུངས་ཏེ། ཚིགས་བཅད་སྔ་མ་གསུམ་གྱི ས་དབང་དོན་ཕྲད་པ་བཀག །གཅིག་གིས་རྣམ་ཤེས་ལ་ཕྲད་པ་མི་ འཐད་པར་བསྟན། ལྷག་མས་དེས་ན་རེག་པ་མེད་པས་ཚོར་བ་མི་འབྱུང་བར་བསྟན་ཏོ། ། གསུམ་པ་ཚོར་བའི་ཡུལ་མེད་པ་ནི། མཐོང་བའམ་ནི་རེག་པ་ཡང༌། ། ར ྨི་ལམ་སྒྱུ་འདྲའི་བདག་ཉིད་ཀྱི ས། །ཞེས་པ་དང༌། བཞི་པ་ཚོར་བའི་འཛིན་པ་མེད་པ་ནི། སེམས་དང་ལྷན་ཅིག་སྐྱེས་པའི་ཕྱི ར། ། ཚོར་བ་དེ་ཡིས་མཐོང་མ་ཡིན།།  །། སྔ་དང་ཕ ྱི ་མར་སྐྱེས་པས་ཀྱང༌། ། དྲན་པར་འགྱུར་ག ྱི ས་མྱོང་མ་ཡིན། ། རང་གིས་བདག་ཉིད་མྱོང་མིན་ན། ། གཞན་དག་གིས་ཀྱང་མྱོང་མ་ཡིན།།  །། ཚོར་པོ་འགའ་ཡང་ཡོད་མིན་ཏེ། ། དེས་ན་ཚོར་བ་དེ་ཉིད་མིན། ། དེ་ལྟར་བདག་མེད་ཚོགས་འདི་ལ། ། འདི་ཡིས་ཅི་སྟེ་གནོད་པ་བྱེད།།  །། ཅེས་གསུངས་ཏེ། དང་པོས་དུས་གསུམ་ག ྱི་ཚོར་འཛིན་བཀག །གཉིས་པས་ཚོར་བ་པོ་མེད་པར་བསྟན། རྐང་པ་གཉིས་ ཀ ྱི ས་བརྗོད་བྱའི་དོན་སྤ ྱི ར་བསྡུས་པའོ། ། དེ་ཡང་ཚོར་བ་ནི་མིག་གིས་འདུས་ཏེ་རེག་པའི་རྐྱེན་ག ྱིས་ཚོར་བ་སོགས་དྲུག་གམ། བསྡུ་ན་བདེ་སྡུག་བར་མ་ གསུམ་དུ་འདུ་བའི་ཕྱིར། རེ་ཞིག་སྡུག་བསྔལ་གྱི་ཚོར་བ་སྡུག་བསྔལ་དེ་ཉིད་དུ་བདེན་ཞིང་ཡོད་པར་ངེས་ན་ཅིའི་ཕྱི ར་ རབ་ཏུ་དགའ་བདེའི་ཚོར་བ་ལ་ཅིས་མི་གནོད་དེ་སྡུག་བསྔལ་གྱི་ཚོར་བ་ཉིད་དུ་བདེན་པས་བདེ་བ་ཚོར་དུས་ན་ཡང་

སྡུག་བསྔལ་དེ་ཉིད་ཡོད་པའི་ཕྱིར། བདེ་བ་དོན་དམ་པར་ཡོད་ན་ཡང་མྱ་ངན་དང་སྡུག་བསྔལ་ག ྱི ས་གདུངས་པ་སོགས་ ཀ ྱི ་གནས་སྐབས་ལའང་རོ་ཞིམ་པ་སོགས་ལ་དགའ་བ་དང་ཅི་སྟེ་ཡིད་བདེ་ཞིང་དགའ་བར་མི་བྱེད་དེ་བདེ་བ་དོན་དམ་ དུ་བདེན་ལ་དེ་དང་ལྡན་པའི་སེམས་ཡིན་པའི་ཕྱི ར། སྡུག་བསྔལ་ག ྱི་ཚོར་བ་ཡོད་མོད་ནའང་བདེ་བ་སྟོབས་དང་ལྡན་ པས་ཟིལ་གྱིས་མནན་པའི་ཕྱི ར། གལ་ཏེ་བདེ་བ་མྱོང་བའི་སྐབས་དེར་སྡུག་བསྔལ་དེ་མྱོང་བ་མ་ཡིན་ནོ་ཞེ་ན། གང་ཞིག་བདེ་བ་ཉམས་སུ་མྱོང་ བས་ཟིལ་གྱིས་མནན་པའི་བདག་ཉིད་ཅན་གྱི་སྡུག་བསྔལ་དེ་ནི་སྡུག་བསྔལ་མ་ཡིན་ཏེ་སྡུག་བསྔལ་ནི་ཚོར་ཞིང་ཉམས་ སུ་མྱོང་བ་ལ་འདོགས་ན་སུས་ཀྱང་ཉམས་སུ་མ་མྱོང་བ་དེ་ནི་ཚོར་བ་ཇི་ལྟར་ཡིན། གལ་ཏེ་སྡུག་བསྔལ་ཕྲ་མོ་ཉིད་དུ་ཡོད་པས་རྒྱུན་ཆད་པ་ཡང་མ་ཡིན་ནོ་ཞེ་ན། འོ་ན་དེའི་ཚེ་སྡུག་བསྔལ་ཕྲ་ མོ་མྱོང་ཞིང་ཡོད་པ་འདིས་དེའི་དུས་ཀྱི་བདེ་བ་རགས་པ་ཡང་བསལ་བ་མིན་ནམ་སྟེ་སྡུག་བསྔལ་ཕྲ་མོ་དང་བདེ་བ་ རགས་པ་ཤེས་པ་གཅིག་གིས་དུས་ཅིག་ཆར་མྱོང་བ་མི་སྲིད་པའི་ཕྱི ར། སྡུག་བསྔལ་ཕྲ་མོ་དེ་ནི་བདེ་བ་རགས་པ་དེ་ལས་གཞན་པའི་དུས་འགའ་ཞིག་ཏུ་སྐྱེ་བས་སྐྱོན་མེད་དོ་ཞེ་ན། སྡུག་ བསྔལ་ཕྲ་མོ་ཉིད་དེ་ཡང་བདེ་བ་རགས་པ་དེའི་འགལ་རྐྱེན་དུ་གྱུར་པས་ན་སྡུག་བསྔལ་དེ་ཡོད་བཞིན་དུ་བདེ་བ་དེ་སྐྱེ་ མི་སྲིད་པར་འགྱུར་ལ། སྡུག་བསྔལ་དེ་ནི་དོན་དམ་པར་ཡོད་པས་ནམ་ཡང་བདེ་བ་སྐྱེ་བ་མི་སྲི ད་པར་ཐལ་བར་འགྱུར་ རོ། ། གལ་ཏེ་སྡུག་བསྔལ་ནི་རང་བཞིན་གྱི ས་རྟག་པར་སྐྱེས་པ་མིན་ཏེ་རྒྱུ་རྐྱེན་ཚོགས་པ་ལས་བྱུང་བ་ཙམ་མོ་ཞེ་ན་ ནི། དེ་ལྟ་ན་རྒྱུ་རྐྱེན་བརྫུན་པ་ཚོགས་པ་ལས་གནས་སྐབས་གཞན་དུ་སྣང་བ་ཙམ་དེ་ལ་ཚོར་བ་བདེ་སྡུག་བར་མར་ རྟོག་ཅིང་དེ་ཡང་དག་ཏུ་འཛིན་པ་ནི་ཕྱིན་ཅི་ལོག་ཏུ་མངོན་པར་ཞེན་པ་ཁོ་ན་ཉིད་ཡིན་ནོ་ཞེས་བྱ་བར་འགྲུབ་པ་མིན་ ནམ། དེ་ཉིད་ཀྱི ་ཕ ྱིར་ན་བདེ་སོགས་ཀ ྱི་ཚོར་བ་ལ་བདེན་པར་ཞེན་པ་འདི་ཡི་ནི་གཉེན་པོར་ཚོར་བ་རང་གི་ངོ་བོ་ལ་ རྣམ་པར་དཔྱོད་པ་འདི་སྒོམས་ཤིག་དང་ཚུལ་བཞིན་དུ་རྣམ་པར་བརྟགས་པའི་ཞིང་ས་གཤིན་པོ་ལས་སྐྱེས་པའི་ བསམ་གཏན་ག ྱི་མྱུ་གུ་ཤེས་རབ་ཀྱི ་འབྲས་བུས་ལྕིད་བ་སྤྲོས་པའི་སྦུན་པ་དང་བྲལ་བ་འདི་ནི་ཤེས་རབ་དམ་པ་ལ་སྤྱོད་ པའི་རྣལ་འབྱོར་པ་རྣམས་ཀྱི་བདེ་བར་འཚོ་བའི་ཟས་ཀྱི ་དམ་པའོ། ། དེའི་ཚེ་རང་སྡེ་བྱེ་སྨྲ་བ་ན་རེ། དབང་ཤེས་དང་ཡུལ་ཕྲད་པ་ནི་རེག་པ་ཡིན་ལ། དེ་ལས་ཚོར་བ་ནི་དོན་དམ་པར་ སྐྱེའོ་ཞེ་ན། དྲིས་པ། ཅི་དབང་དོན་བར་བཅས་སུ་སྐྱེའམ་བར་མེད་དུ་སྐྱེ། གལ་ཏེ་དབང་ཤེས་དང་དོན་ག ྱི ་བར་རྣམ་ པའམ་དེ་ལས་གཞན་གང་ཡང་རུང་བས་ཆོད་པ་དང་བཅས་ཏེ་སྐྱེ་ན་དབང་དོན་དེ་དག་གང་དུ་ཕྲད་པར་འགྱུར་ཏེ་བར་ གཞན་ག ྱི ས་ཆོད་པའི་ཕྱི ར། འོན་ཏེ་བར་མེད་དུ་འདོད་ན་ཡང་དབང་དོན་འཕྲད་པ་ན་དེ་གཉིས་གཅིག་ཉིད་དུ་འདྲེ་བར་ འགྱུར་ཏེ་བར་གཞན་གྱི ས་མ་ཆོད་པའི་ཕྱིར། དེས་ན་དབང་དོན་གང་དང་གང་ཞིག་ཕྲད་པར་འགྱུར་ཏེ་དཔྱད་ན་ཕྲད་པ་ ཉམས་སོ། །

གལ་ཏེ་རགས་པ་ཕྲད་པ་མ་ཡིན་གྱི ་རྡུལ་ཕྲ་རབ་ཕྲད་པའོ་ཞེ་ན། རྡུལ་ཕྲ་རབ་ནི་རྡུལ་ཕྲ་རབ་རང་ཉིད་ལ་འཇུག་ པ་མེད་དེ་རྡུལ་ཕྲ་རབ་དེ་ཡི་རང་བཞིན་ནི་གོ་སྐབས་གཞན་ནམ་བུ་ག་མེད་པ་མཉམ་པ་ཆ་མེད་གཅིག་ཡིན་པར་ཉན་ ཐོས་པ་ཁྱོད་ཉིད་འདོད་པའི་ཕྱིར། དེས་ན་ཆུ་ལ་ཆུ་ལྟར་གཅིག་ལ་གཅིག་མ་ཞུགས་པ་ལ་འ ུ དྲེས་པ་མེད་ཅིང་མ་འདྲེས་ པ་ལ་ནི་ཐུག་ཕྲད་དུ་ཕྲད་པ་མེད་ལ་ཕྱོགས་དང་སྐད་ཅིག་གི་ཆ་མེད་པ་ལ་ཡང་ཕྲད་པ་ཞེས་བྱ་བ་ཇི་ལྟར་ན་འབད་པར་ འགྱུར་དེའི་ཕྱི ར་ཕྲད་པ་དང་ནི་སྐད་ཅིག་དང་ཕྱོགས་ཀྱི་ཆ་མེད་པར་གཞི་མཐུན་པ་དེ་ལྟ་བུ་གལ་ཏེ་ཁྱོད་ཀྱི ས་མཐོང་ན་ ཁོ་བོ་ལ་བསྟན་པར་ག ྱིས་ཤིག་དང་ངོ་མཚར་གྱི་རྙེད་པ་བྱིན་པར་བྱའོ། ། སྤ ྱི ར་ཡང་ལུས་ཅན་ལ་ཕྲད་པ་ཡོད་མོད། རྣམ་ཤེས་ལུས་མེད་པ་ལ་ནི་ཕན་ཚུན་ཕྲད་པ་འཐད་པ་མ་ཡིན་པ་ཉིད་ དོ། །གལ་ཏེ་རྣམ་ཤེས་ལའང་ཚོགས་པ་ལས་ཕྲད་པ་ཞག་གོ་ཞེ་ན། ཚོགས་པའང་དཔྱད་ན་དངོས་པོ་མེད་པའི་ཕྱིར་ཏེ་ སྔར་ནི་ཕྲེང་བ་དང་དམག་སོགས་ཀ ྱི་དཔེས་ཇི་ལྟར་རྣམ་པར་དཔྱད་པ་བྱས་པ་བཞིན་ནོ། །དེ་ལྟར་དབང་དོན་ཕན་ཚུན་ དུ་རེག་པ་ཡོད་པ་མིན་ན་དེའི་ཚོར་བ་གང་ལས་འབྱུང་བར་འགྱུར་ཏེ། མེ་མེད་ན་དུ་བ་བཞིན་ནོ། །གལ་ཏེ་རྒྱུ་མ་མཐོང་ ན་ཡང་ཚོར་བ་ཙམ་ཞིག་ཡོད་དོ་ཞེ་ན། རྒྱུ་མེད་ཀྱང་འབྲས་བུ་ཡོད་པར་འདོད་པའི་ངལ་བ་འདི་ལྟ་བུ་ཅིའི་དོན་དུ་ཡིན་ ཏེ་ངལ་བ་འདིས་ཅི་བྱ། དེས་ན། གང་ཚེ་ཚོར་པོ་ཡོད་མིན་ཞིང༌། ། ཚོར་བའང་ཡོད་པ་མ་ཡིན་པ། ། དེ་ཚེ་གནས་སྐབས་འདི་མཐོང་ནས། ། སྲེད་པ་ཅི་ཕྱི ར་ལྡོག་མི་འགྱུར། ། ཏེ་ཚོར་བ་ལས་སྲེད་པ་འབྱུང་ལ་རྒྱུ་འགགས་ན་འབྲས་བུ་ལྡོག་པའི་ཕྱི ར་རོ། །གཞན་ཡང་གང་ཚོར་བའི་ཡུལ་ཞིག་ ཡོད་ན་ཚོར་ལ་རག་མོད་ཀྱང་གང་མཐོང་བའམ་གང་ལ་རེག་པར་སྣང་བའི་ཡུལ་འདི་ཡང་ཇི་ལྟར་རྨི ་ལམ་ན་མཐོང་ རེག་དང་སྒྱུ་མའི་མཐོང་རེག་འདྲ་བའི་བདག་ཉིད་ཀྱིས་གནས་པ་ཡིན་གྱི་དེ་ལས་གཞན་དུ་ཅུང་ཟད་ཀྱང་མེད་པའི་ཕྱི ར། གཞན་ཡང་ཚོར་བ་ཡང་དག་པར་མེད་དེ་དེ་སེམས་ཀྱིས་མི་མྱོང་བའི་ཕྱིར། དེ་ལ་སེམས་ཀྱི་སྐད་ཅིག་དང་ཚོར་བའི་ སྐད་ཅིག་ལྷན་ཅིག་ཏུ་སྐྱེས་པ་ན་ནི་ཚོར་བ་དེ་ཡིས་སེམས་དེ་ཡང་མཐོང་བ་མ་ཡིན་ལ། སེམས་དེས་ཚོར་བ་དེ་ཡང་ མཐོང་བ་མ་ཡིན་ཏེ་དུས་མཉམ་ལ་བྱ་བྱེད་འགལ་བའི་ཕྱིར། ཚོར་བ་སྔ་ལོགས་དང་སེམས་ཕྱི ་མར་སྐྱེས་པས་ཀྱང་སྔ་ ལོགས་ཀ ྱི་ཚོར་བ་དེ་དྲན་པར་འགྱུར་གྱི ་ཕ ྱི་མའི་སེམས་ཀྱི ས་མྱོང་བ་མིན་ཏེ་འགགས་ཟིན་པའི་ཕྱིར། དཔེར་ན་ཁ་སང་ གི་གྲང་རེག་དེ་རིང་ཡིད་ལ་བྱེད་པ་བཞིན་ནོ། །སེམས་སྔ་ལ་ཚོར་བ་འཕྱི་ནའང་སྐྱོན་དེ་ཉིད་ཀྱིས་རེག་གོ །ཚོར་བ་རང་ གིས་ཚོར་བ་བདག་ཉིད་མྱོང་བའང་མིན་ཏེ་མིག་རང་གིས་རང་མི་མཐོང་བ་ལྟ་བུའི་ཕྱིར། ཚོར་བ་རང་ལས་གཞན་པ་ དག་གིས་ཀྱང་མྱོང་བ་མ་ཡིན་ཏེ་གཟུགས་ཀྱིས་སྒྲ་མི་མྱོང་བ་བཞིན་ནོ། །དེ་ལྟར་དཔྱད་པ་ན་ཤེས་རབ་དྲི་མ་མེད་པའི་

མདུན་ན་གང་ཞིག་ཚོར་བ་དང་གང་གིས་ཚོར་བ་པོ་དང་ཇི་ལྟར་ཚོར་བ་འགའ་ཡང་ཡོད་པ་མིན་ཏེ། དེས་ན་ཚོར་བ་ནི་ མ་དཔྱད་པ་འཁྲུལ་ངོར་སྒྲོ་བཏགས་པས་སྣང་བ་ཡིན་གྱི ་དཔྱད་ན་དེ་ཁོ་ན་ཉིད་མིན་ནོ། ། དེ་ལྟར་ཆོས་དང་གང་ཟག་གི་བདག་མེད་པ་ལུས་སེམས་ཀྱི་ཚོགས་པ་སྒྱུ་མ་ཙམ་འདི་ལ་སྒྲོ་བཏགས་པའི་ཚོར་ བ་འདིས་ཕན་པའམ་གནོད་པར་ཅི་ཞིག་བྱེད་དེ་སྒྱུ་མའི་ནམ་མཁའ་ལ་སྒྱུ་མའི་མེ་ཆུས་མི་གནོད་པ་བཞིན་ནོ། །འདི་ནི་ ཚོར་བའི་དྲན་ཉེ་ཡང་དག་པར་སྒོམ་པ་ཡིན་ཏེ། འཇམ་དཔལ་གང་གིས་ཚོར་བ་ཉིད་མི་དམིགས་ན་དེ་ནི་ཚོར་བ་ལ་ ཚོར་བའི་རྗེས་སུ་ལྟ་བའི་དྲན་པ་ཉེ་བར་བཞག་པའོ། །ཞེས་སོ། ། འདིར་དགེ་བའི་ལྷས་ནི། རྣམ་པར་མི་རྟོག་པའི་བསམ་གཏན་དེ་ནི་ཟག་པ་མེད་པའི་ཟས་དེ་ཁོ་ན་རྟོགས་པའི་ མཚན་ཉིད་ཅན་དེ་གང་ལ་ཡོད་པ་དེ་ནི་རྣལ་འབྱོར་པར་འགྱུར་ཏེ། ཐོས་པ་ལས་བསམ་པ། དེ་ལས་སྒོམ་པ། དེ་ལས་ དེ་ཁོ་ན་ཉིད་ཀྱི་ཡེ་ཤེས་སྐྱེ་བ་ཡིན་པའི་ཕྱིར་ཏེ། ཇི་ལྟར་སྒྱུ་མའི་སེང་གེས་སྒྱུ་མའི་གླང་པོ་ཆེ་གསོད་པ་ནི་ཡང་དག་ པ་ཉིད་དུ་མ་ཡིན་པ་བཞིན་དུ་དེ་ཁོ་ན་ཉིད་རྣམ་པར་དཔྱོད་པས་ལོག་པར་རྣམ་པར་རྟོག་པ་ཡང་དག་པར་མེད་བཞིན་ དུ་འཇོམས་པ་ཡིན་ནོ། །ཞེས་དང༌། སྲེད་པ་ཅི་ཕྱི ར་ལྡོག་མི་འགྱུར། །སོགས་ལ། འདི་དག་གིས་ནི་གཟེགས་ཟན་པ་ ལ་སོགས་པ་ཡང་སུན་ཕྱུང་བ་ཡིན་ཏེ་དེ་རྣམས་འདི་སྐད་དུ། རྫས་ནི་རྣམ་པ་གཉིས་ཡོད་དེ་མཐོང་བར་བྱ་བ་དང་རེག་ པར་བྱ་བའོ། །དབང་དོན་ཕྲད་པ་ལས་བྱུང་བའི་ཤེས་པ་ནི་མངོན་སུམ་མོ་ཟེར་ན་དཔྱད་པའི་ཚུལ་འདིས་རྫས་སམ་ཕྲད་ པ་ཡོད་པ་མ་ཡིན་ནོ། ། ཡང་ན་གཟུགས་སོགས་ཀ ྱི་རྫས་བུམ་སོགས་དང་འདྲ་བར་མཐོང་བའམ་རེག་ཏུ་ཟིན་ཡང་ཡོད་པ་མ་ཡིན་ནོ། །ཀྱང་སྒྲས་ནི་ཀུན་རྫོབ་ཏུ་ཁས་ལེན་པ་སྟེ་དོན་དམ་པར་ནི་མཐོང་རེག་གང་ཡང་མེད་དོ། །ཞེས་སོ། །བི་བྷུ་ཏིས་ནི། ཚོར་བ་ནི་མངོན་ཞེན་ཉིད་ཡིན་ཏེ་གཅིག་གི་བདེ་བ་དེ་ཉིད་གཞན་ལ་སྡུག་བསྔལ་དུ་འགྱུར་བ་སྟེ། སྔར་གང་ཐོས་ཀྱང་སྡུག་བསྔལ་སྐྱེ། ། དེ་དུས་གཞན་དུ་མཐོང་ན་དགའ། ། དེས་བས་ཚོར་བ་དང་དེའི་རྒྱུ་བཏགས་པ་ཁོ་ནའོ། །ཡང་བཤད་པ། སྦྲུལ་ག ྱི ས་རྨ་བྱ་བདེ་བར་འགྱུར། ། དུག་ནི་བཅུད་ལེན་གོམས་ལ་བདེ། ། གནོད་པར་བྱེད་པའི་ཚེར་མ་ནི། ། ཁྱད་པར་རྔ་མོའི་ཁ་ལ་བདེ། ། ཞེས་སོགས་སུ་བཀྲལ་ཏོ། །འགྲེལ་ཆུང་ལས་ནི། ཕྲ་མོར་ཡོད་པས་ཚོར་བ་དེ་ཁོ་ནར་ཡོད་ལ་རགས་པ་བསལ་བས་

དགའ་བ་ལ་མི་གནོད་པ་ཡང་མི་འགལ་ལོ། །ཚོར་བའི་མཚན་ཉིད་ལས་འདས་པར་ཡང་མི་ཐལ་ཏེ་མྱོང་བའི་ཕྱི ར་ རོ། །འདི་ལྟར་ང་ནི་དེ་ལས་གཞན་འགའ་ཙམ་སྟེ་སྡུག་བསྔལ་ཕྲ་མོ་དེ་ནི་བདེ་བ་ཆེན་པོ་ལས་གཞན་པ་བདེ་བ་ཕྲ་མོའི་ བདག་ཉིད་བདེ་བ་ཕུལ་དུ་ཕྱི ན་པས་སྟོང་པའོ་ཞེ་ན། ། སྡུག་བསྔལ་ཕྲ་མོ་ཉིད་དུ་ཡོད། ། འདི་ཡིས་རགས་པ་བསལ་མིན་ནམ། ། དེ་ནི་དེ་ལས་གཞན་འགའ་ཙམ། །ཞེ་ན་་་་་་་༌། ། ཞེས་པའི་བར་གཞན་གཞུང་དུ་བྱས་ནས། ་་་་་ཕྲ་ཉིད་དེ་ཡང་དེའི། །སོགས་ཀ ྱི ས་བཀག་པར་བསྟན་ཏོ། ། གསུམ་པ་སེམས་དྲན་ཉེ་ལ་ཡང་གཉིས། སེམས་མ་གྲུབ་པ་དང༌། ཡུལ་མ་གྲུབ་པའོ། །དང་པོ་སེམས་མ་གྲུབ་པ་ནི། ཡིད་ནི་དབང་རྣམས་ལ་མི་གནས། ། གཟུགས་སོགས་ལ་མིན་བར་ནའང་མིན། ། ནང་ཡང་སེམས་མིན་ཕྱི་མིན་ཞིང༌། ། གཞན་དུ་ཡང་ནི་རྙེད་མ་ཡིན།།  །། གང་ཞིག་ལུས་མིན་གཞན་དུ་མིན། ། འདྲེས་མིན་ལོགས་སུ་འགར་མེད་པ། ། དེ་ནི་ཅུང་ཟད་མིན་དེའི་ཕྱི ར། ། སེམས་ཅན་རང་བཞིན་མྱ་ངན་འདས།། །།ཞེས་པ་དང༌། གཉིས་པ་ཡུལ་མ་གྲུབ་པ་ནི། ཤེས་བྱ་ལས་སྔར་ཤེས་ཡོད་ན། ། དེ་ནི་ཅི་ལ་དམིགས་ལས་སྐྱེ། ། ཤེས་དང་ཤེས་བྱ་ལྷན་ཅིག་ན། ། དེ་ནི་ཅི་ལ་དམིགས་ནས་སྐྱེ།།  །།

ོན་ཏེ་ཤེས་བྱ་ཕྱི ས་ཡོད་ན། ། དེ་ཚེ་ཤེས་པ་གང་ལས་སྐྱེ། ། ཞེས་གསུངས་ཏེ། དེའི་ཡང་རྐང་པ་དང་པོ་དྲུག་གིས་སེམས་དཔྱད་མི་བཟོད་པ་དང༌། ཐ་མ་གཉིས་ཀྱི ས་གཟོད་ནས་ དག་པར་བསྟན་ལ། ཕ ྱི་མ་ལ་ཡང༌། ཤེས་བྱ་སྔ་མ་དང༌། དུས་མཉམ་པ་དང༌། ཤེས་བྱ་འཕྱི་བའི་སྐྱོན་རྐང་པ་གཉིས་ གཉིས་ཀྱི ས་བསྟན་ཏོ། ། དེ་ཡང་ཚོར་བ་ཡོད་དེ་ཚོར་བ་པོ་སེམས་ཡོད་པས་སོ་སྙམ་ན། སེམས་སམ་ཡིད་དེ་ཉིད་ནི་ནང་མིག་སོགས་ཀ ྱི་ དབང་པོ་རྣམས་ལ་མི་གནས་ཤིང་ཕྱི ་གཟུགས་སོགས་ཀ ྱི་ཡུལ་ལ་ཡང་མིན་ལ་དེ་གཉིས་ཀྱི་བར་ནའང་གནས་པ་མིན་ ཏེ། དེས་ན་གང་ནའང་མི་གནས་པ་དེ་ནི་ངོ་བོ་ཉིད་ཀྱི ས་ཡོད་པ་མ་ཡིན་ནོ། །སུ་ཞིག་སེམས་ཡིན་ཞེས་བརྟགས་ན་ ནང་དབང་པོ་ཡང་སེམས་མིན་ལ་ཕྱི་ཡུལ་ཡང་སེམས་མིན་ཞིང་ཕྱི་ནང་དེ་ལས་གཞན་དུ་ཡང་ནི་སེམས་ཐ་དད་པར་ རྙེད་པ་མིན་ཏེ་སུ་ཡང་སེམས་ཡིན་པ་པོ་མ་མཐོང་ན་ད་ནི་སེམས་ཞེས་གང་ཞིག་ལ་འདོགས། གལ་ཏེ་ཡིད་ཉིད་དབང་ པོ་ཡིན་ན་དབང་པོ་ལ་མི་གནས་པ་ག་ལ་ཡིན་སྙམ་ན། སྤ ྱིར་ཡིད་དབང་དང་ཡིད་རྟོག་སོགས་ནི་ཁྱད་གཞི་ཡིད་ལ་ དམིགས་ནས་དེའི་རྟོག་མེད་མངོན་སུམ་ག ྱི ་སྐབས་ལ་དབང་པོ་དང་དེའི་རྗེས་སུ་འཇུག་པའི་འཛིན་རྟོག་ལ་ཡིད་རྟོག་ཏུ་ བཞག་མོད། དེའི་ཚེ་ཡང་ཁྱད་གཞི་ཡིད་ཁྱད་ཆོས་ཡིད་དབང་ལ་གནས་སོ། །ཞེས་མི་རུང་སྟེ་ལུས་ལག་པ་ལ་གནས་ སོ་ཞེས་བྱར་མི་རུང་བ་བཞིན་ནོ། །ཡིད་ཉིད་ཡིད་དབང་དུ་འདོད་ན་རང་ཉིད་ལ་རང་གནས་པ་ཇི་ལྟར་རུང༌། གང་ལ་ གང་གནས་པ་ནི་ཐ་དད་པའི་ཆོས་ལ་ཡིན་གྱི་ཐ་མི་དད་པ་ལ་གནས་པར་ཇི་ལྟར་བཞག ། དེས་ན་གང་ཞིག་ཡིད་དེ་ནི་ལུས་ཀྱང་མིན་ལ་ལུས་ལས་གཞན་དུའང་མིན་ཞིང་ལུས་དང་འདྲེས་པའང་མིན་ལ་ ལུས་ལས་ལོགས་སུ་ཡང་འགར་ཡང་མཐོང་དུ་མེད་དེ། དེ་ནི་རང་གི་ངོ་བོ་ཅུང་ཟད་དུ་ཡང་མཐོང་བ་མིན་པ་དེའི་ཕྱི ར་ སེམས་ཅན་གྱི་སེམས་ཀྱི་རང་བཞིན་གཟོད་མ་ནས་མྱ་ངན་ལས་འདས་པ་སྤྲོས་པས་མ་གོས་པ་ཉིད་དོ། །གལ་ཏེ་ཤེས་ པ་ཡང་དག་པར་ཡོད་དེ་ཡུལ་ཤེས་བྱ་རང་བཞིན་གྱི ས་ཡོད་པའི་ཕྱི ར་སྙམ་ན། འོ་ན་ཤེས་བྱ་དང་ཤེས་པ་སྔོན་དུ་གང་ བྱུང་ཞེས་དྲི་བར་བྱའོ། ། གལ་ཏེ་ཤེས་པ་སྔ་ན་ཤེས་བྱ་ལས་སྔར་ཤེས་པ་ཡོད་པར་འགྱུར་ལ། དེ་ལྟ་ན་ཤེས་པ་དེ་ནི་ཅི་ལ་དམིགས་ནས་ སྐྱེ་སྟེ་ཤེས་བྱ་ལས་གཞན་པའི་ཡུལ་མེད་ལ་ཤེས་བྱ་ནི་བྱུང་མ་ཟིན་པའི་ཕྱིར། ཤེས་པ་དང་ཤེས་བྱ་ལྷན་ཅིག་དུས་ མཉམ་དུ་བྱུང་ངོ་ཞེ་ན། ཤེས་པ་དེ་ནི་ཅི་ལ་དམིགས་ནས་སྐྱེ་སྟེ་དུས་མཉམ་པ་ནི་བྱ་བྱེད་འགལ་བས་ན་གཞལ་བར་མི་ བྱེད་པའི་ཕྱི ར། འོན་ཏེ་ཤེས་བྱ་ཕྱི ས་ཡོད་ན། ། དེ་ཚེའང་ཤེས་པ་གང་ལས་སྐྱེ། །

ེ་ལྟར་ན་ཆོས་རྣམས་ཐམས་ཅད་ཀ ྱི ་སྐྱེ་འགག་གནས་པ་དང་ཡུལ་ཡུལ་ཅན་སོགས་ནི་བག་ཆགས་གོམས་པའི་ འཁྲུལ་རྒྱུན་ལ་ཞེན་ཏེ་སྒྲོ་བཏགས་པར་ཟད་ཀ ྱི་ཡང་དག་པའི་ཤེས་པའི་ངོར་དེ་དག་ཡོད་པ་མིན་ནོ། །སྤ ྱི ར་འགྲེལ་བྱེད་ ཕལ་ཆེར་གྱིས་ནང་ཡང་སེམས་མིན་སོགས་ལ་ནང་ན་ཡང་གནས་པ་མིན་ལ་ཞེས་འབྲུ་གཉེར་ཡང་དེ་ལྟ་ན་དབང་ རྣམས་ལ་མི་གནས་དང་བཟློས་པར་འགྱུར་ཞིང་ནང་ཡང་ཞེས་པའི་ཡང་སྒྲའི་ནུས་པ་ཡང་ཉམས་པར་འགྱུར་བས་དེ་ ལྟར་དུ་བཀྲལ་བར་མི་བྱའོ། ། དེ་ལྟར་སེམས་གཟོད་ནས་དག་པར་མཐོང་བ་ནི་སེམས་དྲན་ཉེ་སྟེ། གཙུག་ན་རིན་ཆེན་གྱི ་མདོ་ལས། དེ་སེམས་ ཀུན་ཏུ་ཚོལ་བ་ན་སེམས་དེ་ནི་ནང་དང་ཕྱི་དང་གཉི་ག་དང་ཕུང་ཁམས་སྐྱེ་མཆེད་རྣམས་ལ་ཡང་དག་པར་རྗེས་སུ་མི་ མཐོང་ངོ༌། །ཞེས་དང༌། འཇམ་དཔལ་གང་གིས་སེམས་མིང་ཙམ་དུ་ཤེས་ན་དེ་ནི་སེམས་ལ་སེམས་ཀྱི ས་རྗེས་སུ་ལྟ་ བའི་དྲན་པ་ཉེ་བར་བཞག་པའོ། །ཞེས་སོ། ། དགེ་བའི་ལྷས་ནི། གཟུགས་སོགས་ནི་སྐད་ཅིག་ཡིན་པའི་ཕྱིར་ཆ་ཤས་མེད་པས་ཅིག་ཆར་འཇུག་ལ། ཆ་ཤས་ དང་བཅས་ན་ཡང་དངོས་པོ་མེད་པའི་ཕྱིར་སེམས་ཀྱི་སྐད་ཅིག་མ་སྔ་མ་ནི་མེད་པ་ཉིད་དོ། །ཤེས་པ་དང་ཤེས་བྱ་ལྷན་ ཅིག་སྲང་གི་མདའ་ལྟར་ཡོད་དུ་ཟིན་ཡང་གཅིག་གི་རྒྱུ་གཅིག་མ་ཡིན་པས་ཡང་དག་པར་དེ་གཉི་ག་ཡང་མེད་པ་ཡིན་ ནོ། །ཞེས་སོ། །ཤེར་ལེའི་འགྲེལ་ཆུང་ལས་ནི། དེ་ཚེ་ཤེས་པ་གང་ལས་སྐྱེ་སྟེ་གདོད་མ་ནས་མ་སྐྱེས་པའི་ཕྱིར། ཞེས་ སོ། ། བཞི་པ་ཆོས་དྲན་ཉེ་ལ་གསུམ། ཆོས་ཐམས་ཅད་སྐྱེ་མེད་དུ་བསྟན་པ། ཧ་ཅང་ཐལ་བ་སྤང་བ། ཐུག་མེད་དུ་ཐལ་བ་སྤང་ བའོ། །དང་པོ་ཆོས་ཐམས་ཅད་སྐྱེ་མེད་དུ་བསྟན་པནི། དེ་ལྟར་ཆོས་རྣམས་ཐམས་ཅད་ཀ ྱི ། སྐྱེ་བ་རྟོགས་པར་འགྱུར་མ་ཡིན།།  །།ཞེས་པ་དང༌། གཉིས་པ་ཧ་ཅང་ཐལ་བ་སྤང་བ་ནི། གལ་ཏེ་དེ་ལྟར་ཀུན་རྫོབ་མེད། ། དེ་ལ་བདེན་གཉིས་ག་ལ་ཡོད། ། དེ་ཡང་ཀུན་རྫོབ་གཞན་ག ྱི ས་ན། ། སེམས་ཅན་མྱ་ངན་ག་ལས་འདའ།།  །།

འདི་ནི་གཞན་སེམས་རྣམ་རྟོག་སྟེ། ། དེ་ནི་རང་གི་ཀུན་རྫོབ་མིན། ། ཕ ྱིས་དེ་ངེས་ན་དེ་ཡོད་དེ། ། མིན་ན་ཀུན་རྫོབ་མེད་པ་ཉིད།།  །། ཅེས་གསུངས་ཏེ། དང་པོས་བརྒལ་བ་བཀོད། ཕ ྱི ་མས་ལན་བཏབ་པའོ། ། གསུམ་པ་ཐུག་མེད་དུ་ཐལ་བ་སྤང་བ་ནི། རྟོག་དང་བརྟག་པར་བྱ་བ་དག ། གཉིས་པོ་ཕན་ཚུན་བརྟེན་པ་ཡིན། ། ཇི་ལྟར་གྲགས་པ་ལ་བརྟེན་ནས། ། རྣམ་པར་དཔྱད་པ་ཐམས་ཅད་བརྗོད།།  །། གང་ཚེ་རྣམ་པར་དཔྱད་པ་ཉིད། ། རྣམ་དཔྱོད་ཀྱིས་ནི་དཔྱོད་བྱེད་ན། ། དེ་ཚེ་རྣམ་དཔྱོད་དེ་ཡང་ནི། ། རྣམ་དཔྱོད་ཕྱིར་ན་ཐུག་པ་མེད།།  །། དཔྱད་བྱ་རྣམ་པར་དཔྱད་བྱས་ནས། ། རྣམ་དཔྱོད་ལ་ནི་རྟེན་ཡོད་མིན། ། རྟེན་མེད་ཕྱིར་ན་མི་སྐྱེ་སྟེ། དེ་ཡང་མྱ་ངན་འདས་པར་བརྗོད།།  །། ཅེས་གསུངས་ཏེ། རྐང་པ་དང་པོ་གཉིས་ཀྱི ས་རྩོད་པ་བཀོད། རྐང་པ་གཉིས་ཀྱིས་ལན་བཏབ། རྐང་པ་གཉིས་ཀྱི ས་ཕ་ རོལ་ག ྱི ་ཡང་ལན་བརྗོད། ལྷག་མས་དེ་ཡི་དོགས་པ་བསལ་བའོ། ། དེ་ཡང་ལུས་དང་ཚོར་བ་དང་སེམས་སུ་ཞེན་པ་དེ་ལྟར་ཟློག་པ་ན་དེ་རྣམས་ལས་གཞན་པའི་ཆོས་ཤུལ་ན་མེད་ པའི་ཕྱི ར་ཆོས་ཐམས་ཅད་ཀྱང་རང་བཞིན་མེད་པར་ཁོང་དུ་ཆུད་པར་འགྱུར་ལ། དེ་ལྟར་ཆོས་རྣམས་ཐམས་ཅད་ཀ ྱི ་སྐྱེ་ བ་རྟོགས་པར་འགྱུར་བ་མ་ཡིན་པར་ཤེས་པས་སྐྱེ་བའི་འཛིན་པ་ལས་ལོག་ཅིང་དེའི་ཕྱི ར་འགག་པ་དང་གནས་པར

ཡང་མི་དམིགས་པས་སྤྲོས་པ་དང་གཟོད་ནས་བྲལ་བར་ཁོང་དུ་ཆུད་པར་འགྱུར་རོ། ། དེའི་ཚེ་རྣམ་རིག་པ་དང་དངོས་སྨྲ་བ་དག་ན་རེ། གལ་ཏེ་ཐམས་ཅད་སྐྱེ་མེད་ཡིན་པ་དེ་ལྟ་ན་ཀུན་རྫོབ་མེད་པར་ འགྱུར་ལ། ཀུན་རྫོབ་མེད་པར་འདོད་པ་དེ་ལ་ནི་བདེན་པ་གཉིས་ག་ལ་ཡོད་དེ་སྔར་བདེན་གཉིས་རྣམ་པར་བཞག་པ་ དང་འགལ་ལོ། ། ཀུན་རྫོབ་དེ་ཡང་ཀུན་རྫོབ་རང་གི་ངོ་བོ་ནས་བཞག་པ་མིན་པར་རྒྱུ་མཚན་གཞན་གྱི ས་བལྟོས་ཏེ་བཞག་པ་སྨི ག་ རྒྱུ་ལ་ཆུར་ཞེན་ནི་སྨིག་རྒྱུས་བཞག་པ་མིན་པར་དེར་ཞེན་གྱི ་བློ་ཀུན་རྫོབ་པ་གཞན་ག ྱི ས་བཞག་པ་ལྟར་རོ་ཞེ་ན། འོ་ན་སེམས་ཅན་མྱ་ངན་ག་ལ་འདའ་སྟེ་ཀུན་རྫོབ་མེད་ན་སེམས་ཅན་མེད་པའི་ཕྱིར་རམ་སངས་རྒྱས་ཟིན་ཡང་ གཞན་ག ྱིས་མ་རིག་པ་ཅན་དུ་འཇོག་ས ྲིད་པའི་ཕྱི ར་རོ། །ཞེས་རྒོལ་བའི་རྩོད་པ་དང༌། ལན་ག ྱི ་དོགས་པ་བསུས་ནས་ སླར་བརྒལ་བར་རློམ་པ་བཀོད་ནས། དེའི་ལན་གདབ་ཕྱི ར། འདི་ནི་གཞན་སེམས་རྣམ་རྟོག་སྟེ། ། དེ་ནི་རང་གི་ཀུན་རྫོབ་མིན། དེ་ལྟར་སངས་རྒྱས་པ་དང་མ་རྒྱས་པར་བཞག་པ་འདི་ནི་གཞན་སེམས་ཀྱི ་རྣམ་པར་རྟོག་པ་ལས་བཏགས་པ་ཡིན་ ཏེ། དེ་ནི་སངས་རྒྱས་རང་གི་ངོ་བོ་ནས་ཀུན་རྫོབ་གཟིགས་པས་སངས་རྒྱས་པའམ་མ་རྒྱས་པར་བཞག་པ་མ་ཡིན་ཏེ། ཆོས་ཐམས་ཅད་གཟོད་མ་ནས་ངོ་བོ་ཉིད་ཀྱིས་ཅི་ཡང་མ་ཡིན་པར་གཟིགས་ཤིང༌། བདེན་བརྫུན་ལ་སོགས་པའི་འདུ་ ཤེས་རྣམ་པར་ལོག་པའི་ཕྱི ར། སྤ ྱི ར་ཡང་སྟོང་ཉིད་ནམ་མཁའ་འམ་རྒྱ་མཚོ་ལྟ་བུ་ལ་རྟེན་ཅིང་འབྲེལ་བར་འབྱུང་བ་ཀུན་རྫོབ་པ་སྤ ྲི ན་ནམ་ཆུ་ རླབས་ལྟ་བུ་སྣང་དུ་རུང་ཞིང་རྒྱ་མཚོ་དང་དེའི་རླབས་ནི་གཅིག་གམ་ཐ་དད་དུ་གདགས་པར་མི་ནུས་པ་ལྟ་བུ་སྟེ། དོན་ དམ་ཆོས་ཀ ྱི ་སྐུ་མངོན་དུ་བྱས་པ་ན་གཞན་སྣང་ལ་ཀུན་རྫོབ་གཟུགས་ཀ ྱི་སྐུ་འབད་མེད་དུ་འབྱུང་བ་ཡིན་ལ། ད་ལྟར་ཡང་ཀུན་རྫོབ་ངོ་བོ་ཉིད་ཀྱིས་མེད་པ་དང་ཀུན་རྫོབ་ཏུ་སྣང་བ་སྣ་ཚོགས་འབྱུང་བ་ནི་མི་འགལ་ཏེ། ཆུ་ནང་ གི་ཟླ་གཟུགས་མི་བདེན་པ་དང་སྣང་བ་མི་འགལ་བ་བཞིན་ནོ། ། ཕ ྱིས་དེ་ངེས་ན་དེ་ཡོད་དེ། ། མིན་ན་ཀུན་རྫོབ་མེད་པ་ཉིད། ། ཕ ྱི ་ནས་ཁྱེད་ཅག་གིས་ཀྱང་དེ་ལྟ་བུ་ངེས་ཤིང་ཁོང་དུ་ཆུད་ན་དོན་དམ་སྐྱེ་མེད་དང༌། ཀུན་རྫོབ་སྒྱུ་མ་ལྟ་བུར་ཡོད་པ་ མི་འགལ་བ་དེ་ཁོང་དུ་ཆུད་པར་འགྱུར་ལ། དོན་དམ་སྐྱེ་མེད་མ་ཡིན་ན་ནི་ཀུན་རྫོབ་མེད་པ་ཉིད་དུ་ཁྱེད་ཅག་མི་འདོད་ བཞིན་དུ་ཁས་ལེན་དགོས་ཏེ།

གང་ལ་སྟོང་ཉིད་མི་རུང་བ། ། དེ་ལ་ཅི་ཡང་རུང་མ་ཡིན། །སོགས་དང༌། གལ་ཏེ་སྟོང་ཉིད་མ་ཡིན་ན། ། འཕགས་པའི་བདེན་པ་བཞི་པོ་རྣམས། ། ཁྱོད་ལ་མེད་པར་ཐལ་བར་འགྱུར། ། ཞེས་སོགས་གསུངས་པའི་ཕྱིར། གལ་ཏེ་གང་གིས་རྟོག་པར་བྱ་བ་ཤེས་པ་ལ་བལྟོས་ནས་གང་བརྟག་པར་བྱ་བ་ཤེས་ བྱ་འཇོག་ཅིང་ཤེས་བྱ་ལ་བལྟོས་ནས་ཀྱང་ཤེས་པར་འཇོག་པ་དག་ཡིན་པ་དེའི་ཚེ་ན་ཤེས་པ་དང་ཤེས་བྱ་གཉིས་པོ་ རྟོག་པ་ཕན་ཚུན་བརྟེན་པ་ཡིན་པས་ནམ་ཡང་རྣམ་པར་དཔྱོད་མི་ནུས་པར་འགྱུར་རོ་ཞེ་ན། དེ་ལྟར་དཔྱད་ན་རྟོག་པ་ཕན་ཚུན་བརྟེན་པའི་ཕྱིར། གཉི་གའང་མི་འགྲུབ་པ་ནི་དོན་དམ་པའི་གནས་སྐབས་ཡིན་ ལ། རེ་ཞིག་ཀུན་རྫོབ་རྣམ་འཇོག་གི་སྐབས་འདིར་ནི་རྒོལ་བ་གཉི་ག་ལ་གྲགས་པའི་ཆོས་གཟུགས་ལ་སོགས་པ་མ་ དཔྱད་པའི་ངོར་ཇི་ལྟར་གྲགས་པ་འདི་ཙམ་ལ་བརྟེན་ནས་རྣམ་པར་དཔྱད་པ་ཐམས་ཅད་གཞན་ག ྱི ་ལོག་རྟོག་ཟློག་པའི་ དགོས་པ་རྒྱུ་མཚན་དུ་བྱས་ནས་བརྗོད་པ་སྟེ་རྣམ་དཔྱོད་ཉིད་ཀྱང་ངོ་བོ་ཉིད་ཀྱིས་དེར་བདེན་པ་ནི་མ་ཡིན་ནོ། ། འོ་ན་རྣམ་དཔྱོད་དེ་ཉིད་ཀྱང་རྣམ་དཔྱོད་གཞན་གྱིས་དཔྱོད་དགོས་སོ་ཞེ་ན། གལ་ཏེ་རྣམ་པར་དཔྱད་པ་ཡང༌། ། རྣམ་དཔྱོད་ཀྱིས་ནི་དཔྱོད་བྱེད་ན། ། དེ་ཚེ་རྣམ་དཔྱོད་དེ་ཡང་ནི། ། རྣམ་དཔྱོད་ཕྱིར་ན་ཐུག་པ་མེད་པར་ཐལ་བར་འགྱུར་མོད། དེ་ལྟར་ཡང་མ་ཡིན་ཏེ། དཔྱད་བྱ་ཕ་རོལ་ག ྱི ་ལོག་རྟོག་ཇི་ སྙེད་པ་དེ་སྙེད་དུ་དཔྱོད་བྱེད་ཤེས་རབ་ཀྱི ས་རྣམ་པར་དཔྱད་པར་བྱས་པ་ན་ཕ་རོལ་ག ྱི ་ལོག་རྟོག་ལྡོག་ཅིང་དེ་ལོག་པ་ ན་རྣམ་དཔྱོད་ཀྱི ་དགོས་པ་གྲུབ་པས་རྣམ་དཔྱོད་ཉིད་ཀྱང་རང་ཞི་བར་འགྱུར་ཏེ་དགོས་པ་འདིའི་ཕྱིར་རྣམ་པར་དཔྱོད་ པར་ཟད་ཀ ྱི། རྣམ་དཔྱོད་ཉིད་ལ་ནི་རྟེན་ནམ་ངོ་བོ་ཁྱད་པར་བ་ཡོད་པ་མིན་ལ། ལོག་རྟོག་ལྡོག་ཟིན་པའི་རྗེས་སུ་རྟེན་ ནམ་དགོས་པ་མེད་པའི་ཕྱིར་ན་རྣམ་དཔྱོད་ཉིད་ཀྱང་མི་སྐྱེ་སྟེ་ཤིང་བསྲེགས་ཟིན་པ་ན་མེ་རང་ལྡོག་པ་བཞིན་དང༌། ཟླ་ མཆོག་གི་མདོ་ལས་ཀྱང༌། བུ་མོ་ཁྱོད་ཀྱི་སྤོབས་པ་འདི་སུས་བྱིན། གནས་བརྟན་ཉིད་ཀྱིས་བསྩལ་ཏེ་གནས་བརྟན་ ག ྱི ས་མ་དྲིས་ན་བདག་གི་སྤོབས་པ་འདི་མི་སྐྱེ་བའི་ཕྱི ར། ཞེས་སོ། །དེ་ལྟར་སྒྲོ་སྐུར་ག ྱི་ཞེན་པ་ལོག་པ་ན་ཆོས་རྣམས་ ཀ ྱི་རང་བཞིན་བསལ་བཞག་བྱར་མེད་པ་སྟོང་ཞིང་འོད་གསལ་བ་ཙམ་འདི་ནི་ཆོས་རྣམས་ཀ ྱི ་གཉུག་མ་སྟེ་དེ་ཡང་ གཟོད་མ་ནས་མྱ་ངན་འདས་པ་ཉིད་དུ་བརྗོད་དོ། །

ེ་ལྟར་ཆོས་འདུས་བྱས་སམ་འདུས་མ་བྱས་གང་ཡང་མི་དམིགས་པས་དགེ་བ་དང་མི་དགེ་བར་འཛིན་པ་ཡང་ རྣམ་པར་ལོག་པ་ནི་ཆོས་དྲན་ཉེར་བཞག་ཀྱང་དག་པ་སྟེ། འཇམ་དཔལ་གང་གིས་དགེ་བ་དང་མི་དགེ་བའི་ཆོས་མི་ དམིགས་ན་དེ་ནི་ཆོས་ལ་ཆོས་ཀ ྱི ་རྗེས་སུ་ལྟ་བའི་དྲན་པ་ཉེ་བར་བཞག་པའོ། །ཞེས་སོ། ། འདི་རྣམས་སུ་དགེ་བའི་ལྷས། ཀུན་རྫོབ་བློའི་རང་བཞིན་དུ་འདོད་ན་རང་རིག་མ་གྲུབ་པའི་ཕྱི ར་བློ་ཡང་མེད་ པས་བདེན་པ་གཉིས་མེད་ལ། ཡང་ན་ཀུན་རྫོབ་རྒྱུད་གཞན་ག ྱི ས་སམ་ཕ ྱི་མའི་དབང་གིས་ཀུན་རྫོབ་ཏུ་གྱུར་ན་ལོགས་ གཅིག་ཏུ་གྲུབ་པའི་ཕྱིར་སེམས་ཅན་མྱ་ངན་ལས་མི་འདའ་སྟེ་ཀུན་རྫོབ་གཞན་པར་བཏགས་པས་མྱ་ངན་ལས་གང་ འདའ། གླེགས་བམ་ལ་ལར། དེ་བས་མྱ་ངན་འདས་མེད་ཅེས། །ཟེར་ཏེ་དེར་ཡང་འོན་ཏེ་ཀུན་རྫོབ་གཞན་ཡིན་པར་ གྲུབ་ན་གཞན་དུ་བྱས་པ་ཡིན་པས་སེམས་ཅན་མྱ་ངན་ལས་འདའ་བར་མི་འགྱུར་རོ་ཞེས་རྩོད་པ་ན་ཡམས་དང་བཅས་ བཀོད་ནས། གཞན་སེམས་རྣམ་རྟོག་ཅེས་བྱ་བ་ནི་གཞན་གྱི འམ་གཞན་པ་སྟེ་གཞན་ག ྱི ་རྒྱུད་དུ་འམ་ཕ ྱི་མའི་རྒྱུད་དུ་ སེམས་ཡོད་པར་རྟོག་པའི་ཀུན་རྫོབ་པའོ། །སེམས་སྨོས་པ་ནི་བརྡ་སྤྲོད་པ་རྣམས་ཀ ྱི་རྟོག་པ་ལས་དགར་བའོ། །ཕྱོགས་ གཞན་ག ྱིས་སེམས་སུ་བཏགས་པ་དེ་ནི་འདིར་བཟུང་བར་མི་བྱ་སྟེ། རབ་བྱེད་འདི་ནི་སྒྲུབ་པ་སྙི ང་པོར་བྱས་པའི་ཕྱི ར་ རོ། །རྣམ་རྟོག་སྨོས་པ་ནི། སེམས་དེ་ཡང་བརྫུན་པར་སྟོན་པ་སྟེ་དེའི་ཕྱིར་རང་གི་སོགས་སྨོས་སོ། ། དེ་ལྟར་གཞན་སུ་ཞིག་ཡིན་ཞེ་ན། དེ་ནི་སོགས་ཏེ་གང་རང་གི་ཀུན་རྫོབ་ཏུ་མེད་པ་དེ་ནི་དེའི་འོག་ཏུ་རྣམ་པར་ དཔྱད་པ་ཉིད་ཀྱིས་མེད་པ་ཁོ་ནར་ངེས་པ་ཡིན་ལ། སྔར་རྣམ་པར་མ་གཞིག་པའི་ཉམས་དགའ་བའི་རྣམ་པ་ཡོད་པ་ཡིན་ ནོ། ། དེ་ཉིད་ཚོལ་ལ་ཐོག་མར་ནི། ། ཐམས་ཅད་ཡོད་ཅེས་བརྗོད་པར་བྱ། ། དོན་རྣམས་རྟོགས་ཤིང་ཆགས་མེད་ན། ། དེ་ཡི་འོག་ཏུ་དབེན་པའོ། ། ཞེས་པ་ལྟར་རོ། །མ་བརྟགས་པའི་གོང་དུ་དེ་ཡོད་ན་ཕ ྱི ས་བརྟགས་པས་ཀྱང་རྣམ་པར་བསལ་བར་མི་ནུས་སོ། །ཞེས་ དངོས་སུ་ཀུན་རྫོབ་རང་བཞིན་གྱིས་མེད་པ་ཁོ་ན་བསྒྲུབས་པར་སྣང་ཡང་ཞེན་དོན་མ་བརྟགས་ན་ཉམས་དགའ་བ་ཙམ་ དང་དཔྱད་ན་མེད་པ་མི་འགལ་བར་འཆད་པར་སྣང་ངོ༌། ། བི་བྷཱུ་ཏིས། ཆོས་ཐམས་ཅད་མ་སྐྱེས་མ་འགགས་པ་ཡིན་ན་ཀུན་རྫོབ་མེད་པས་བདེན་གཉིས་དང་བསོད་ནམས་ གསོག་པ་མེད་པར་འགྱུར་རོ། །གལ་ཏེ་རྒྱུད་གཞན་གྱི ་བློས་བཞག་པའི་ཀུན་རྫོབ་ཡོད་ན་དོན་དམ་འབའ་ཞིག་པ་མ་ ཡིན་གྱི ་ཀུན་རྫོབ་ཀྱང་གཞན་ག ྱི ་བློས་རྣམ་པར་བཞག་ན་སེམས་ཅན་མྱ་ངན་ལས་ག་ལ་འདའ། སྟོང་པ་ཡང་རྟོག་པས་ ཡུལ་དུ་བྱེད་པས་ཀུན་རྫོབ་པར་འགྱུར་རོ། །དོན་དམ་རྟོགས་ནས་སྤྲོས་པ་ཐམས་ཅད་མི་དམིགས་པས་སེམས་ཅན་

གང་མྱ་ངན་ལས་འདའ། དེ་ཡང་བློས་དམིགས་པས་མྱ་ངན་ལས་འདས་པར་མི་འགྲོ་བློས་ཀུན་རྫོབ་བརྗོད་པས་མྱ་ངན་ ལས་འདས་པ་ཡང་ཀུན་རྫོབ་པར་འགྱུར་རོ་ཞེས་རྩོད་པ་བཀོད་ནས། ལན་འདི་ནི་སོགས་ཏེ། མྱ་ངན་ལས་འདས་པ་ པོ་ལས་གཞན་འཆད་པ་པོ་དེའི་བློ་ཡུལ་དུ་བྱས་པས་དེ་ཡི་རྣམ་རྟོག་འདི་ཡིན། མྱ་ངན་ལས་འདས་པ་ལ་ཀུན་རྫོབ་མི་ རིགས་ཏེ་དེ་ནི་མྱ་ངན་ལས་འདས་པ་ཁོ་ནའོ། །གང་གི་ཕྱིར་རང་གི་ཀུན་རྫོབ་ཀ ྱིས་དེ་མེད་པ་ཉིད་དེ། དེ་ལ་རང་གི་རྟོག་ པ་ཐམས་ཅད་འགགས་པའི་ཕྱི ར་རོ། ། གཞན་ག ྱི ་ཀུན་རྫོབ་ཀ ྱི ས་ཀྱང་ཇི་ལྟར་ཞེ་ན། སྨྲས་པ། ཕྱིས་དེ་ལ་སོགས་པ་སྟེ། འདི་ཡོད་ན་འདི་འབྱུང་ཞེས་རྟེན་ ཅིང་འབྲེལ་བས་རྣལ་འབྱོར་པ་ལ་གཞན་གྱི་རྟོག་པ་སྣང་ངོ༌། །རྩ་བའི་ཏིང་ངེ་འཛིན་གྱི ་དངོས་གཞིའི་རྗེས་སུ་གཞན་ག ྱི་ རྟོག་པ་ཤེས་པས་རྣལ་འབྱོར་པ་ལ་ཀུན་རྫོབ་ཡོད་དོ། །རྡོ་རྗེ་ལྟ་བུའི་ཏིང་ངེ་འཛིན་གྱི ས་སངས་རྒྱས་རྣམས་ཀ ྱི ་ཆོས་ཀ ྱི་ སྐུ་ཆོས་ཐམས་ཅད་མི་དམིགས་པའོ། ། དེ་ལས་ལོངས་སྤྱོད་རྫོགས་པའི་སྐུ། མངོན་ཤེས་དྲུག །ཐམས་ཅད་མཁྱེན་པ་ཉིད་དེ། མེ་ལོང་ལྟ་བུའི་ཡེ་ཤེས་ཏེ་ ཡེ་ཤེས་ཀྱི་མེ་ལོང་ལས་འདས་པ་དང་མ་འོངས་པ་དང་ད་ལྟར་བ་ཐག་ཉེ་བ་དང་རིང་བ་འཆར་བའི་རགས་པས་དངོས་ པོ་ཐམས་ཅད་སྣང་བའི་ཕྱི ར། འོ་ན་འདས་མ་འོངས་མེད་པས་ཇི་ལྟར་སྣང་ཞེ་ན། ཇི་ལྟར་ཐག་རིང་བ་ཡང་དེ་ལྟར་ཏེ། སངས་རྒྱས་ངོ་མཚར་བསོད་ནམས་ཤེས་རབ་འབྱུང་གནས་ཡིན་ཕྱིར་ཕྱོགས་དང་རང་བཞིན་གྱི ས། ། རིང་བ་གཟིགས་ལྟར་དུས་རིང་འདས་ལ་སོགས་པ་ཅི་སྟེ་མི་གཟིགས་སོ། ། དེ་གཉིས་རིགས་པ་མཚུངས་པས་རིགས་དྲུག་འཁོར་ལོ་ཐོག་མཐའ་བར་མ་དང་བྲལ་བ། ། གཟིགས་ཏེ་དེ་ལྟར་འགྲོ་བ་ཐོག་མེད་དང་ནི་སྟོན་པ་ཐམས་ཅད་མཁྱེན་པ་གྲུབ། ། ཅེས་སོ། །དེས་གང་བཤད་པ། འཁོར་བ་ཐོག་མཐའ་མེད་པ་ཡིན་ན་དེའི་ཚེ་དེ་མི་ཤེས་པས་ཐམས་ཅད་མཁྱེན་པར་ཇི་ ལྟར་འགྲུབ་ཅེས་བྱ་བ་ནི་མེད་དེ་རིགས་དྲུག་གི་འཁོར་ལོ་ལ་ཐོག་མ་དང་མཐའ་མ་མེད་དེ་འོན་ཀྱང་མངོན་སུམ་ག ྱི ས་ གཟིགས་སོ། ། དེ་བས། ཐམས་ཅད་མཁྱེན་ལ་འགྲོ་བ་དག ། མ་ལུས་ད་ལྟ་བ་བཞིན་སྣང༌། ། ཐ་མལ་ལྟ་བ་ལ་བལྟོས་ནས། ། རིང་བ་གསུམ་ནི་བཤད་པ་ཡིན། ། ལོངས་སྐུ་གདུལ་བྱ་དང་སྨོན་ལམ་ག ྱི་དབང་གིས་སྤྲུལ་པའི་སྐུ་དང་མཉམ་པ་ཉིད་ཀྱི་ཡེ་ཤེས་ལ་སོགས་པ་ཡང་ངོ༌། །དེ་བས་དོན་དམ་པར་སྐྱེ་བ་ལ་སོགས་པ་མེད་ཀྱང་ཀུན་རྫོབ་ཡོད་པར་མི་འགལ་ལོ། །འོ་ན་རྣལ་འབྱོར་པས་གཞན་

སེམས་ཤེས་པའི་མངོན་ཤེས་ཀྱི ས་གཞན་ག ྱི ་རྣམ་རྟོག་ཤེས་ཀྱི་བཏགས་པའི་དངོས་པོ་ཇི་ལྟར་ཤེས་ཞེ་ན། སྨྲས་པ། རྟོག་པའི་བློ་དང་དེས་བཏགས་པའི་ཤེས་བྱ་འདི་གཉིས་ཕན་ཚུན་བལྟོས་པ་ཅན་ཡིན་པས་རྟོག་པའི་ཡུལ་ཡང་ཤེས་སོ། །འོ་ན་དཔྱོད་པའི་རྟེན་གང་ཡིན། ཀུན་རྫོབ་མ་ཡིན་ཏེ་བཀག་པས་སོ། ། དོན་དམ་མ་ཡིན་ཏེ་དེ་ལ་དཔྱོད་པ་མི་སྲི ད་པས་སོ་ཞེ་ན། སྨྲས་པ། ཇི་ལྟར་འཇིག་རྟེན་ལ་གྲགས་པའི་དངོས་པོ་ དང་དཔྱོད་པ་ལ་བརྟེན་ནས་འདིར་སྐྱེ་བོ་ལ་གོ་བར་བྱ་བའི་ཕྱི ར་བརྗོད་དོ། །ཞེས་རྡོར་ཏིང་གིས་བག་ཆགས་བཅོམ་ པའི་ཚེ་རང་གི་ངོ་བོ་ནས་ཀུན་རྫོབ་མེད་པ། འདི་ནི་སོགས་རྐང་པ་གཉིས་ཀྱི་འབྲུ་དང༌། མེ་ལོང་ལྟ་བུའི་ཡེ་ཤེས་ཀྱི ས་ ཀུན་རྫོབ་མཁྱེན་པ། ཕ ྱིས་དེ་ངེས་ན་དེ་ཡོད་དེ། ཞེས་པའི་དོན་དུ་བཤད་ནས། རྟོག་པ་ཤེས་ཀྱང་ཡུལ་ཇི་ལྟར་ཤེས་ཞེ་ ན། རྟོག་དང་སོགས་ཀ ྱིས་ལན་བཏབ་པར་འཆད་པར་སྣང་ཡང་མིན་ན་ཀུན་རྫོབ་མེད་པ་ཉིད་ལ་འབྲུ་མི་སྣང་ངོ༌། ། འགྲེལ་ཆུང་ལས་ནི། དེ་ལྟར་དཔྱད་ན་ཀུན་རྫོབ་ཀྱང་མེད་པར་འགྱུར་བས་བདེན་གཉིས་ག་ལ་ཡོད་དེ་ཁས་ བླངས་དང་འགལ་ལོ། །འོན་ཏེ་འཁྲུལ་ཤེས་ཀུན་རྫོབ་པ་དེ་འཁྲུལ་པ་གཞན་གྱི ་ངོར་ཡང་ཡོད་པས་དེ་ཁོ་ནར་དཔྱད་ ན་མེད་ཀྱང་ཀུན་རྫོབ་ཏུ་མེད་པ་མ་ཡིན་ནོ། །ཞེས་དོགས་པ་བསུ་བ་ནི། དེ་ཡང་ཀུན་རྫོབ་གཞན་ག ྱིས་ན། །ཞེས་བྱའོ། །འདི་སུན་འབྱིན་པ་ནི། སེམས་ཅན་མྱ་ངན་ག་ལ་འདའ། །ཞེས་བྱ་བ་སྟེ། སངས་རྒྱས་ཀྱང་འཁྲུལ་བ་ཅན་གཞན་ག ྱི་ བསམ་པ་ལ་མ་རིག་པ་དང་བཅས་པར་སྣང་བས་ཀུན་རྫོབ་ཏུ་འཁོར་བར་འགྱུར་ཏེ་སེམས་ཅན་གཞན་བཞིན་ནོ་ཞེས་ བྱ་བ་ནི་ཕྱོགས་སྔ་མའོ། །འདི་ནི་གཞན་སེམས་རྣམ་རྟོག་སྟེ། །ཞེས་བྱ་བ་ནི་སངས་རྒྱས་དང་མ་རིག་པ་ལ་སོགས་པ་ དེ་ནི་གཞན་གྱི ་རྣམ་པར་རྟོག་པས་སྦྱར་བ་ཙམ་མོ། །དེ་ནི་རང་གི་ཀུན་རྫོབ་མིན། །སངས་རྒྱས་རང་གིས་ཉམས་སུ་ མྱོང་བ་མ་ཡིན་པས་ཀུན་རྫོབ་ཏུ་མ་རིག་པར་མི་ཐལ་ལོ། ། འོ་ན་སེམས་ཅན་གྱི་མ་རིག་པ་དང་སྡུག་བསྔལ་ཀུན་རྫོབ་ཏུ་ཇི་ལྟར་ཡོད་ཅེ་ན། ཕྱིས་དེ་ངེས་ན་དེ་ཡོད་དེ། །རྒྱུའི་ སེམས་སྔ་མ་ཁོ་ནའི་མཇུག་ཐོགས་སུ་འབྲས་བུ་མ་རིག་པ་དང་སྡུག་བསྔལ་ཕྱི ་མར་ཡོད་ན་ནི་དེ་ཡོད་པ་ཡིན་ནོ། །མིན་ན་ཀུན་རྫོབ་མེད་པ་ཉིད། །རྒྱུ་ཡོད་པ་ཉིད་ན་ཡོད་པ་ཡིན་ཏེ་རང་གི་རྒྱུད་ཀྱི ས་གཞན་ག ྱི ་རྣམ་པར་རྟོག་པ་ལ་མ་ བལྟོས་པར་རྒྱུ་འབྲས་མྱོང་བ་མེད་ན་ནི་ཀུན་རྫོབ་ཏུ་ཡང་མེད་པ་ཡིན་ཏེ། རི་བོང་གི་རྭ་བཞིན་ནོ། །ཞེས་གཞན་གྱི ས་ བློས་བཏགས་མ་བཏགས་ཅི་ཡིན་ཡང་རང་གིས་མ་མྱོང་ན་ཀུན་རྫོབ་ཏུ་ཡང་མེད་ལ་རང་གིས་མྱོང་ན་ཀུན་རྫོབ་ཏུ་ ཡོད་པར་བཞག་གོ །ཞེས་པའི་དོན་དུ་བཀྲལ་ཏོ། ། ཤེར་ལེའི་འགྲེལ་ཆུང་ནི། དེ་ཡང་ཞེས་སོགས་ནི་གཞན་གྱི ་དོགས་པ་བསུ་བའོ། །གང་ཀུན་རྫོབ་ཡིན་པ་དེ་ནི། ཀུན་རྫོབ་གཞན་ག ྱིས་བཏགས་པ་ཡིན་ཏེ་སྨི ག་རྒྱུ་ལ་ཆུར་རྟོག་པ་ནི་ཆུར་སྣང་གི་ཀུན་རྫོབ་ཀ ྱི ་བློ་གཞན་ག ྱི ས་བཏགས་ པ་ཡིན་ནོ། །དེ་བཞིན་དུ་མྱ་ངན་ལས་འདས་པའི་སངས་རྒྱས་ལའང་བྱང་ཆུབ་སེམས་དཔའ་ལ་སོགས་པ་གཞན་ག ྱི་ ཤེས་པས་དམིགས་པ་ཡིན་ནོ། །དེས་ན་སངས་རྒྱས་ཀྱང་དོན་དམ་པར་མྱ་ངན་ལས་མ་འདས་པར་འགྱུར་རོ་ཞེ་ན། སློབ་དཔོན་ག ྱིས་གཞན་སེམས་ཞེས་སོགས་གསུངས་ཏེ་བདག་གིས་སངས་རྒྱས་ཀྱི་ཤེས་པ་མཐོང་ངོ༌། །སྙམ་པ་འདི་

ི་གཞན་རང་ཉིད་དེ་ལྟ་དེ་ལྟར་སྣང་བའི་རྣམ་པར་རྟོག་པ་ཡིན་ལ། གཞན་གྱིས་གཞན་དྲངས་པ་ཙམ་གྱི ས་ཀྱང་ཀུན་ རྫོབ་ཏུ་ཡོད་པར་འགྱུར་བ་མ་ཡིན་ནོ། ། དེ་སྟེ་སངས་རྒྱས་ཉིད་ཀྱིས་རང་གི་ཤེས་པ་ཉམས་སུ་མྱོང་བའི་ཕྱི ར་ཀུན་རྫོབ་ཏུ་ཡོད་པ་ཡིན་ནོ་ཞེ་ན། དེ་ལྟར་ ནི་མ་ཡིན་ཏེ། དེ་ནི་རང་གི་ཀུན་རྫོབ་མིན། །གལ་ཏེ་སངས་རྒྱས་ལ་ཀུན་རྫོབ་འདོད་ན་དེའི་ཚེ་ཀུན་རྫོབ་པའི་ཤེས་པ་ ཡོད་པའི་ཕྱི ར་ན། དོན་དམ་པའི་ཤེས་པ་དེ་ཉིད་ཀྱང་མ་ཐོབ་པར་འགྱུར་རོ། །འོ་ན་ཀུན་རྫོབ་ཇི་ལྟར་རྣམ་པར་གནས་ སྙམ་ན་ཕ ྱིས་དེ་སོགས་གསུངས་ཏེ། གང་ཞིག་རྒྱུའི་ཕྱིས་ངེས་པ་ཞེས་བྱ་བ་གདོན་མི་ཟ་བར་འབྱུང་བ་ཡིན་པ་དེའི་ཚེ་ ན་དེའི་འབྲས་བུ་ཡིན་ལ་གཅིག་ཤོས་ནི་རྒྱུ་ཡིན་ནོ། །ཞེས་པའི་ཐ་སྙད་རྐྱེན་ཉིད་འདི་པ་ཙམ་གྱི་མཚན་ཉིད་ཡིན་ན་ནི་ དེའི་ཚེ་ཀུན་རྫོབ་ཡོད་དོ་ཞེས་བརྗོད་ལ། འོན་ཏེ་དེའི་ཚེ་དེ་མེད་ན་ཀུན་རྫོབ་མེད་དོ་ཞེས་བརྗོད་དོ། །འོན་ཏེ་འདི་སྙམ་ དུ་གལ་ཏེ་ཤེས་པ་དང་ཤེས་བྱ་དེ་ཁོ་ན་མ་ཡིན་ན་དེའི་ཚེ་འདི་ནི་རྟོག་པ་ཡིན་ལ་འདི་ནི་བཏགས་པ་ཡིན་ནོ། །ཞེས་ པའི་ཐ་སྙད་ཇི་ལྟར་ཞེ་ན། རྟོག་དང་ཞེས་སོགས་གསུངས་ཏེ་ཕན་ཚུན་བརྟེན་པ་ཞེས་བྱ་བའི་ཐ་སྙད་འདི་ནི་བཏགས་ པ་ཡིན་ནོ་ཞེས་སོགས་སུ་བཀྲལ་ཏེ། སངས་རྒྱས་ལ་ཀུན་རྫོབ་པའི་ཤེས་པ་མེད་པས་རང་གིས་རང་ཉམས་སུ་མྱོང་ བ་མེད་ལ། ཆོས་ཐམས་ཅད་སྐྱེ་མེད་ཡིན་ན་ཀུན་རྫོབ་མེད་པས་བདེན་གཉིས་ག་ལ་ཡོད། ཀུན་རྫོབ་ནི་རྒྱུ་སྔ་མ་ལས་ འབྲས་བུ་ཕ ྱི ་མ་སྐྱེ་བར་ངེས་ན་ཡོད་པར་འདོགས་ཤིང་དེ་སྐྱེ་བ་མེད་ན་ཀུན་རྫོབ་མེད་དོ་ཞེས་འདོགས་ལ། ཤེས་པ་ དང་ཤེས་བྱ་ཡང་དག་པར་མེད་ཀྱང་རྟོག་པ་དང་བརྟག་པ་ལ་བརྟེན་ནས་འཇིག་རྟེན་ག ྱི་གྲགས་པ་ལྟར་བརྗོད་དོ་ཞེས་ པའི་དོན་དུ་སྣང་ངོ༌། ། ས་བཟང་པ་ན་རེ། ཆོས་ཐམས་ཅད་སྐྱེ་མེད་ཡིན་ན། ཀུན་རྫོབ་མེད་པས་བདེན་གཉིས་ག་ལ་ཡོད། ཀུན་རྫོབ་ནི་ གཞན་འཁྲུལ་བློས་བཏགས་པ་ཡིན་ན་སེམས་ཅན་རང་བཞིན་གྱི ས་མྱ་ངན་ལས་མ་འདས་པར་འགྱུར་རོ་ཞེ་ན། ཀུན་ རྫོབ་འདི་ནི་གཞན་འཁོར་བ་པའི་སེམས་ཀྱི ་རྣམ་རྟོག་ཡིན་པས་དཔྱད་ན་མེད་ལ། མྱང་འདས་དེ་རང་གི་ངོ་བོ་ཀུན་རྫོབ་ ཏུ་སྣང་བ་འདི་མིན་པར་དོན་དམ་འགྱུར་མེད་དུ་གནས་པ་ཡིན་ནོ། །རྒྱུ་ལས་ཕ ྱི ས་འབྲས་བུ་དེ་འབྱུང་བར་ངེས་ཤིང་ རྟོགས་པ་ཡོད་པ་ན་རྒྱུ་འབྲས་སྣང་ཙམ་དུ་བདེན་པ་དེ་ཡོད་པས་བདེན་གཉིས་རྣམ་འཇོག་འཐད་ལ། དེ་ལྟ་མིན་པར་ སྣང་ཙམ་འདི་འགགས་པ་ན་ཀུན་རྫོབ་མེད་པ་ཉིད་ཡིན་ཡང་མྱང་འདས་བདེན་གཅིག་གྲུབ་པས་སྐྱོན་མེད་དོ་ཟེར་བ་ ནི་དོན་དམ་བདེན་འཛིན་བློ་ལ་གཤིན་ཆེས་པ་ཉིད་བརྗོད་པར་སྣང་མོད་ཀྱང༌། བདེན་གཉིས་མི་འཐད་པར་ཐལ། ཀུན་ རྫོབ་མེད་པའི་ཕྱིར། ཞེས་པའི་རྩོད་པ་ལ་དོན་དམ་པར་རྟགས་ལ་འདོད་ལན་བྱིན་ཞིང་བདེན་གཉིས་འཐད་པར་ཐལ། བདེན་གཅིག་འཐད་པའི་ཕྱི ར་ག ྱི་ཁྱབ་པ་རང་གིས་བཅས་པས་གཞན་དག་ལ་བཞད་གད་ཀྱི ་དགའ་སྟོན་བྱིན་པར་སྣང་ ངོ༌། ། བཞི་པ་དངོས་འཛིན་དགག་པ་ལ་གཉིས། དངོས་པོ་ལ་སྒྲུབ་བྱེད་མེད་པར་བསྟན་པ་དང༌། གནོད་བྱེད་ཡོད་པར་བསྟན་

པའོ། །དང་པོ་དངོས་པོ་ལ་སྒྲུབ་བྱེད་མེད་པར་བསྟན་པ་ནི། གང་གི་ལྟར་ན་འདི་གཉིས་བདེན། ། དེ་ཉིད་ཤིན་ཏུ་དཀའ་བར་གནས། ། གལ་ཏེ་ཤེས་དབང་ལ་དོན་གྲུབ། ། ཤེས་ཡོད་ཉིད་ལ་རྟེན་ཅི་ཡོད།།  །། འོན་ཏེ་ཤེས་བྱ་ལས་ཤེས་གྲུབ། ། ཤེས་བྱ་ཡོད་ལ་རྟེན་ཅི་ཡོད། ། དེ་སྟེ་ཕན་ཚུན་དབང་གིས་ཡོད། ། གཉིས་ཀ་ཡང་ནི་མེད་པར་འགྱུར།།  །། གལ་ཏེ་བུ་མེད་ཕ་མིན་ན། ། བུ་ཉིད་གང་ལས་བྱུང་བ་ཡིན། ། བུ་མེད་པར་ནི་ཕ་མེད་པ། ། དེ་བཞིན་དེ་གཉིས་མེད་པ་ཉིད།།  །། མྱུ་གུ་ས་བོན་ལས་སྐྱེས་ཤིང༌། ། ས་བོན་དེ་ཉིད་ཀྱི ས་རྟོགས་བཞིན། ། ཤེས་བྱ་ལས་སྐྱེས་ཤེས་པ་ཡིས། ། དེ་ཡོད་པར་ནི་ཅིས་མི་རྟོགས།།  །། མྱུ་གུ་ལས་གཞན་ཤེས་པ་ཡིས། ། ས་བོན་ཡོད་ཅེས་རྟོགས་འགྱུར་ན། ། གང་ཕ ྱིར་ཤེས་བྱ་དེ་རྟོགས་པས། ། ཤེས་པ་ཡོད་ཉིད་གང་ལས་རྟོགས།།  །། ཞེས་གསུངས་ཏེ། རྐང་པ་དང་པོ་གཉིས་ཀྱི ས་མདོར་བསྟན། རྐང་པ་དྲུག་གིས་ཤེས་པ་དང་ཤེས་བྱ་མི་འགྲུབ་པར་ བསྟན། ཚིགས་བཅད་གཅིག་གིས་དེའི་དཔེ་བཤད། ཚིགས་བཅད་གཅིག་གིས་ས་མྱུག་གི་དཔེ་དང་མི་མཚུངས་པར་ བསྟན་ཏོ། །

ེ་ཡང་དངོས་པོར་སྨྲ་བ་རྣམས་གང་གི་ལུགས་ལྟར་ན་རྣམ་པར་དཔྱད་བྱ་དཔྱོད་བྱེད་འདི་གཉིས་ངོ་བོ་ཉིད་ཀྱི ས་ བདེན་པར་འགྱུར་ལ། དཔྱད་བྱ་དཔྱོད་བྱེད་བདེན་པ་དེ་གཉིས་ནི་ཤིན་ཏུ་དཀའ་བར་གནས་པས་སུས་ཀྱང་མི་འགྲུབ་ སྟེ། དཔྱད་བྱ་དཔྱོད་བྱེད་ནི་ཕན་ཚུན་གཅིག་ལ་གཅིག་བལྟོས་ཤིང་མ་བལྟོས་པའི་ཚེ་ན་ནི་གཉི་ག་མེད་པའི་ཕྱི ར། དོན་སྨྲ་བ་ན་རེ། གལ་ཏེ་ཤེས་པ་དང་དབང་པོ་ལས་ཕ ྱི ་དོན་གཟུགས་སོགས་འགྲུབ་བོ་ཞེ་ན། ཐོག་མར་ཤེས་པ་ ཡོད་པ་ཉིད་ལ་རྟེན་ནམ་འཐད་པ་ཅི་ཞིག་ཡོད་སྨྲོས་ཤིག །འོན་ཏེ་ཡུལ་ཤེས་བྱ་ཡོད་པ་ལས་ཡུལ་ཅན་ཤེས་པ་གྲུབ་ བོ་ཞེ་ན། ཡུལ་ཤེས་བྱ་ཡོད་པ་ལའང་རྟེན་ག ྱི་གཏན་ཚིགས་ཅི་ཡོད། དེ་སྟེ་ཤེས་པ་ལས་ཤེས་བྱ་འགྲུབ་ཅིང་ཤེས་བྱ་ ལས་ཤེས་པ་འགྲུབ་པས་ཕན་ཚུན་བལྟོས་པའི་དབང་གིས་ཡོད་དོ་ཞེ་ན། འོ་ན་མ་ལྟོས་པའི་ཚེ་གཉི་ག་ཡང་ནི་མེད་ པར་འགྱུར་ཏེ་ཤེས་པ་ལ་མ་ལྟོས་པར་ཤེས་བྱ་མེད་ཅིང་ཤེས་བྱ་ལ་མ་ལྟོས་པར་ཤེས་པ་མེད་པའི་ཕྱིར། དཔེར་ན་ ཕས་བསྐྱེད་པ་ལ་བལྟོས་ཏེ་བུ་དང༌། བུ་སྐྱེད་པ་ལ་བལྟོས་ཏེ་ཕར་འཇོག་པའི་ཕྱིར། གལ་ཏེ་དེས་བསྐྱེད་པའི་བུ་མེད་ ན་ནི་དེ་ཕ་མིན་ནོ། །དེ་བཞིན་དུ་ཕ་མེད་ན་ནི་བུ་ཉིད་གང་ལས་བྱུང་བ་ཡིན། གང་ལ་དེས་སྐྱེད་པའི་བུ་མེད་པར་ནི་དེ་ ཕར་འཇོག་བྱེད་མེད་པས་དེ་བཞིན་དུ་མ་ལྟོས་པའི་ཚེ་ཕ་བུ་དེ་གཉིས་ཀ་མེད་པ་ཉིད་བཞིན་ནོ། །གལ་ཏེ་མྱུ་གུ་ས་བོན་ ལས་སྐྱེ་ཞིང་ས་བོན་ཡོད་པར་མྱུ་གུ་དེ་ཉིད་ཀྱི ས་རྟོགས་པར་འགྱུར་བ་བཞིན། ཤེས་བྱ་ལས་སྐྱེས་པའི་ཤེས་པ་ཡིས་ ཀྱང་ཤེས་བྱ་དེ་ཡོད་པར་ཅིས་མི་རྟོགས་ཤེ་ན། དེ་ནི་དཔེ་མི་མཚུངས་ཏེ་མྱུ་གུ་ལས་དོན་གཞན་ཞིང་ཐ་དད་པའི་ཤེས་ པ་ཡིས་ས་བོན་ཡོད་ཅེས་རྟོགས་པར་འགྱུར་བ་ཡིན་ལ། གང་གི་ཕྱིར་ཤེས་བྱ་ལས་སྐྱེས་པའི་ཤེས་པ་དེས་ཤེས་བྱ་ ཡོད་ཅེས་རྟོགས་པར་འགྱུར་ན་ཤེས་པ་ཡོད་པ་ཉིད་དེ་ལས་གཞན་པའི་ཤེས་པ་གང་གིས་རྒྱུ་མཚན་གང་ལས་རྟོགས་ ཏེ། ཤེས་བྱ་ལས་སྐྱེས་པའི་ཤེས་པ་ལས་གཞན་པའི་ཤེས་པ་གང་གིས་རྟོགས་བྱེད་ཀ ྱི་ཤེས་པ་གཞན་མ་དམིགས་པའི་ ཕ ྱི ར་རོ། །དགེ་བའི་ལྷས་ནི། འདི་དག་རྟོག་དང་བརྟག་པར་བྱ་བ་དག ། གཉིས་པོ་ཕན་ཚུན་བརྟེན་པ་ཡིན། ། ཞེས་པའི་རྒྱས་བཤད་དུ་འཆད་ཅིང༌། ཤེས་པ་ཡོད་ཉིད་གང་ལས་རྟོགས་ཏེ་རང་རིག་མེད་པའི་ཕྱིར་ཞེས་སྣང་ངོ༌། །གཞན་ཁ་ཅིག་གིས་ཀྱང་འདི་དག་ཆོས་དྲན་ཉེར་བཞག་ཉིད་དུ་སྦྱར་རོ། ། གཉིས་པ་གནོད་བྱེད་ལ་གཉིས། སྤྱི ་དོན་དང༌། གཞུང་གི་དོན་ཏོ། །དང་པོ་སྤྱི ་དོན་ནི། སྤ ྱིར་དབུ་མའི་སྐབས་སུ་སྤྲོས་པ་སེལ་བྱེད་ཀ ྱི་རྟགས་ཆེན་ལྔ་ལས་བལྟོས་ཏེ་འབྱུང་བ་རྟེན་འབྲེལ་ག ྱི་རིགས་པ་ནི། སྣང་ཙམ་འདི་ཆོས་ཅན། རང་བཞིན་གྱིས་མེད་དེ། རྟེན་འབྲེལ་ཡིན་པའི་ཕྱིར། སྒྱུ་མ་བཞིན་ནོ། །ཞེས་པ་དགག་པའི་ དབང་དུ་བྱས་པ་དང༌། ཡང་དེ་ཆོས་ཅན། རི་བོང་གི་རྭ་ལྟར་མེད་པ་ཡང་མ་ཡིན་ཏེ། རྟེན་འབྲེལ་ཡིན་པའི་ཕྱི ར། སྒྱུ་མ་

བཞིན། ཞེས་པ་སྒྲུབ་པའི་གཏན་ཚིགས་ཏེ་ཕྱི ་མ་ཀུན་རྫོབ་རྣམ་འཇོག་གི་ཆེད་དུ་ཡིན་ལ། རྟེན་འབྲེལ་དེ་ལ་ཡང་མར་ མེ་སྐྱེས་པས་འོད་སྐྱེ་བ་ལྟ་བུ་བརྟེན་ནས་སྐྱེས་པ་དང༌། རིང་པོ་ལ་བལྟོས་ཏེ་ཐུང་ངུ་ལྟ་བུ་བརྟེན་ནས་བཏགས་པའི་རྟེན་ འབྲེལ་གཉིས་ཏེ། རིན་ཆེན་ཕྲེང་བར། འདི་སྐྱེས་པས་ན་འདི་སྐྱེ་ཕ ྱི ར། ། མར་མེ་སྐྱེས་པས་འོད་བཞིན་ནོ། ། འདི་ཡོད་ན་ནི་འདི་འབྱུང་དཔེར། ། ཐུང་ངུ་ཡོད་ན་རིང་པོ་བཞིན། །ཞེས་སོ། ། གཞུང་འདིར་ནི་ཆོས་ཐམས་ཅད་སྒྱུ་མ་ལྟ་བུར་བསྟན་པའི་ཞར་ལས་ཤེས་པའི་ཕྱིར་ཆེད་དུ་མ་བསྟན་ཏོ། །དེ་ལས་ གཞན་པ་དགག་པའི་གཏན་ཚིགས་བཞི་ལས་ངོ་བོ་ལ་དཔྱོད་པ་གཅིག་དུ་བྲལ་ནི། མྱུ་གུ་ཆོས་ཅན། ཡང་དག་པར་མ་ གྲུབ་སྟེ། གཅིག་དང་དུ་མ་གང་དུ་ཡང་མ་གྲུབ་པའི་ཕྱིར། ཞེས་པ་སྟེ་འདིར་ནི་དྲན་པ་ཉེར་བཞག་ལ་སོགས་པར་འདུས་ སོ། ། ཇི་ལྟར་སྐྱེ་ཚུལ་ལ་དཔྱོད་པ་མུ་བཞི་སྐྱེ་འགོག་ཀྱང་སྐྱེ་བ་འགོག་པའི་ཞར་ལས་ཤེས་པར་འགྱུར་རོ། །དེས་ན་རྒྱུ་ ལ་དཔྱད་པ་རྡོ་རྗེ་གཟེགས་མ་དང༌། འབྲས་བུ་ལ་དཔྱད་པ་ཡོད་མེད་སྐྱེ་འགོག་གི་གཏན་ཚིགས་གཉིས་འདིར་དངོས་ སུ་འཆད་པ་སྟེ། དེ་ལ་རྡོ་རྗེ་ལྟར་གང་ལ་ཡང་མི་ཐོགས་པའི་ཕྱི ར་རྡོ་རྗེ་གཟེགས་མ་ཞེས་བྱ་བ་ནི་དབུ་མ་རྩ་བའི་གཞུང་ གིས་བཤད་པར་བྱ་སྟེ། བདག་ལས་མ་ཡིན་གཞན་ལས་མིན། ། གཉིས་ལས་མ་ཡིན་རྒྱུ་མེད་མིན། ། དངོས་པོ་གང་དག་གང་ན་ཡང༌། ། སྐྱེ་བ་ནམ་ཡང་ཡོད་མ་ཡིན། །ཞེས་གསུངས་སོ། ། དེ་ལ་རྒྱུ་མེད་དུ་འདོད་པ་ཚུ་རོལ་མཛེས་པ་བ་དང༌། བདག་སྐྱེ་འདོད་པ་གྲངས་ཅན་པ་དང༌། གཉི་ག་ལས་སྐྱེ་བར་འདོད་ པ་གཅེར་བུ་པའི་གྲུབ་པ་རྣམས་ནི་དབུ་ཚད་ཀྱི་གཞུང་མཐའ་དག་གིས་འགོག་ལ། གཞན་སྐྱེ་སྨྲ་བ་སེམས་ཙམ་མན་གྱི་ རང་སྡེ་གསུམ་འདོད་པ་ནི་དབུ་མའི་གཞུང་གིས་སེལ་ཏོ། ། དེ་ཡང་བདག་གི་ཡོངས་སུ་འཛིན་པ་རྒྱལ་བ་ཐམས་ཅད་མཁྱེན་པའི་དབུ་མའི་མན་ངག་ལས། མྱུ་གུ་ཆོས་ཅན། སྐྱེ་བ་མེད་དེ། མཐའ་བཞི་གང་རུང་གི་སྐྱེ་བ་དང་བྲལ་བའི་ཕྱིར། སྦལ་པའི་རལ་པ་བཞིན་ནོ། །དེ་ལ་སློབ་དཔོན་བྷ་ བྱས་རྩ་བའི་གཏན་ཚིགས་བཀོད་ནས་ཕྱོགས་ཆོས་སྒྲུབ་བྱེད་དུ་རང་རྒྱུད་ཀ ྱི་གཏན་ཚིགས་བཞི་འགོད་ལ། བསྙེངས་ 

བྲལ་ཟླ་བའི་ཞབས་ཀྱིས་ནི་མཐའ་བཞིའི་སྐྱེ་བ་བཀག་ཙམ་ལ་དམ་བཅའི་མིང་གིས་བཏགས་ཏེ་བཞག་ལ། དེའི་ལྡོག་ ཕྱོགས་ལ་འགལ་བ་བརྗོད་པའི་ཐལ་འགྱུར་དང༌། རྒྱུ་མཚན་མཚུངས་པའི་མགོ་སྙོམས་ཀ ྱི ་སྒོ་ནས་གནོད་པ་བསྟན་པར་ མཛད་ཀྱི་རྩ་བའི་གཏན་ཚིགས་མི་འགོད་ཅིང་ཕྱོགས་ཆོས་ཚད་མས་གྲུབ་པའི་གཏན་ཚིགས་མི་བཞེད་དོ། །འདི་ཙམ་ ལས་ཐལ་རང་དུ་བྱེད་པ་ཡིན་གྱི་གཉིས་པོའི་ལྟ་བ་ལ་བཟང་ངན་གྱི་ཁྱད་པར་ཡོད་པ་ནི་མ་ཡིན་ཏེ་གཉི་གས་སྤྲོས་པའི་ ཚོགས་མ་ལུས་པ་བཀག་པའི་སྤྲོས་བྲལ་ཁས་ལེན་ལ། དེ་གཉིས་ཀྱི ་སྤྲོས་པ་འགོག་པའི་ཚུལ་ལ་བཟང་ངན་གྱི་ཁྱད་ པར་ཀུན་མཁྱེན་ག ྱི ས་ཀྱང་མ་གཟིགས་པའི་ཕྱི ར། ཅི་སྟེ་རང་རྒྱུད་པའི་ལྟ་བ་ལ་སྤྲོས་པའི་ལྷག་མ་ཅུང་ཟད་ལུས་སོ་སྙམ་ན་མ་ཡིན་ཏེ་སྤྲོས་བྲལ་སྟོན་པའི་ཚུལ་ལ་ཟླ་ བའི་ཞབས་ཀྱི་གཞུང་ལས་རང་རྒྱུད་པའི་གཞུང་ལྷག་པར་གསལ་བའི་ཕྱིར་ཏེ། དབུ་མ་རྒྱན་ལས། དམ་པའི་དོན་དང་མཐུན་པའི་ཕྱི ར། ། འདི་ནི་དམ་པའི་དོན་ཞེས་བྱ། ། ཡང་དག་ཏུ་ན་སྤྲོས་པ་ཡི། ། ཚོགས་རྣམས་ཀུན་ལས་དེ་གྲོལ་ཡིན། ། སྐྱེ་བ་ལ་སོགས་མེད་པའི་ཕྱི ར། ། སྐྱེ་མེད་ལ་སོགས་ས ྲིད་མ་ཡིན། །ཞེས་དང༌། ཡུལ་མེད་པ་ལ་དགག་པའི་སྒྲ། ། སྦྱོར་བ་སྲི ད་པ་ཡོད་མ་ཡིན། །ཞེས་དང༌། བདེན་གཉིས་ལས། སྐྱེ་བ་ལ་སོགས་བཀག་པ་ཡང༌། ། ཡང་དག་པ་དང་མཐུན་ཕ ྱི ར་འདོད། ། དགག་བྱ་ཡོད་པ་མ་ཡིན་པས། ། ཡང་དག་ཏུ་ན་བཀག་མེད་གསལ། ། བཏགས་པའི་རང་གི་ངོ་བོ་ཡི། ། བཀག་པ་བཏགས་མིན་ཇི་ལྟར་འགྱུར། ། དེ་བས་འདི་ནི་ཀུན་རྫོབ་ཏུ། །

ཡང་དག་དོན་ཡིན་ཡང་དག་མིན། ། ཡང་དག་ཉིད་དུ་གཉིས་མེད་དེ། དེ་ནི་སྤྲོས་པ་མེད་པ་ཡིན། ། འཇམ་དཔལ་ག ྱིས་ནི་ཡང་དག་དྲིས། ། རྒྱལ་བའི་སྲས་པོ་མི་གསུང་བཞུགས། ། ཞེས་སོགས་རྒྱ་ཆེར་གསུངས་སོ། །རྣལ་འབྱོར་སྤྱོད་པ་བས་གཟུང་འཛིན་གཉིས་སྟོང་གི་ཡེ་ཤེས་སྤྲོས་བྲལ་དུ་བཤད་ པ་ནི་ཡེ་ཤེས་དེ་ཉིད་ཀྱི ་ངོར་སྤྲོས་བྲལ་ཡིན་མོད་སྤ ྱི ར་སྤྲོས་པའི་ལྷག་ལུས་པའི་ཕྱི ར་ཁྱབ་པའི་སྤྲོས་བྲལ་མ་ཡིན་ནོ། །དེས་ན་ཐལ་རང་གི་ཁྱད་པར་ནི་གཞི་དུས་སུ་ཀུན་རྫོབ་གྲུབ་མཐའ་སྨྲ་བ་དང་སྒོ་བསྟུན་ནས་འཇོག་པ་དང་འཇིག་རྟེན་ ག ྱི་གྲགས་པ་དང་བསྟུན་ནས་འཇོག་པ་དང༌། དོན་དམ་རྣམ་འཇོག་གི་ཚེ་ཡུལ་ཆོས་ཅན་ཀུན་རྫོབ་པ་ཁས་ལེན་མི་ལེན་ དང༌། ཡུལ་ཐ་སྙད་ཀ ྱི་བདེན་པ་ལ་མི་བསླུ་བའི་ཚད་མ་ཁས་ལེན་མི་ལེན་དང༌། ལམ་དུས་སུ་སྣང་སྟོང་ནམ་མཁའ་ལྟ་བུ་ ལ་མཉམ་པར་འཇོག་པ་དང་བདེན་སྟོང་སྒྱུ་མ་ལྟ་བུ་ལ་འཇོག་པ་དང༌། འབྲས་དུས་སུ་ཇི་སྙེད་མཁྱེན་པའི་ཡེ་ཤེས་ཀྱི་ རང་སྣང་ལ་ཀུན་རྫོབ་ཀ ྱི་རྣམ་པ་འཆར་མི་འཆར་གྱི་ཁྱད་པར་དང་སྤྲོས་པ་ཅིག་ཆར་དུ་འགོག་པ་དང་རིམ་གྱི ས་འགོག་ པའི་ཁྱད་པར་ཡོད་ལ། དབང་རྣོན་ཅིག་ཆར་དུ་འཇུག་པ་ལ་ཐལ་འགྱུར་བ་དང་དབང་བརྟུལ་རིམ་གྱི ས་འཇུག་པ་ལ་ རང་རྒྱུད་པ་ལེགས་པ་ཡིན་ནོ། །རྣལ་འབྱོར་པའི་ཀུན་རྫོབ་འགའ་ཞིག་ཐལ་རང་གཉི་གས་ཀྱང་རིགས་པས་དཔྱད་ ནས་ཁས་ལེན་དགོས་པ་ཡོད་དེ། ལྟ་བ་བཀར་བཏགས་ཀྱི་ཕྱག་རྒྱ་བཞི་དང་བདེན་སྟོང་སྤྲོས་བྲལ་ག ྱི་རྣམ་པ་བཞིན་ནོ། །འདི་ཡང་རིགས་པས་དཔྱད་པའི་ཆ་ནས་ཀུན་རྫོབ་ཏུ་འཇོག་པ་མ་ཡིན་གྱི ་དཔྱད་དོན་ལ་མཚན་མར་བཟུང་བའི་ཆ་ ནས་ཀུན་རྫོབ་ཏུ་བཞག་པའོ། །ཞེས་བཀའ་བསྩལ་ཏོ། ། དེ་ཡང་བདག་ལས་སྐྱེ་བ་མེད་དེ། བདག་ཉིད་གྲུབ་མ་ཟིན་ན་མེད་པའི་ཕྱིར་རྒྱུར་མི་རུང་ལ། གྲུབ་ཟིན་ན་གྲུབ་ ཟིན་སླར་ཡང་སྐྱེ་བ་དོན་མེད་དུ་འགྱུར་བའི་ཕྱིར་དང་མཐའ་ཐུག་པ་མེད་པར་རྟག་ཏུ་སྐྱེ་བར་ཐལ་བའི་ཕྱིར་ཏེ། སངས་ རྒྱས་བསྐྱངས་ཀ ྱི ་འགྲེལ་པ་ཚིག་གསལ་དུ་དྲངས་པ། དངོས་པོ་རྣམས་བདག་ལས་སྐྱེ་བ་མེད་དེ། དེ་དག་གི་སྐྱེ་བ་དོན་ མེད་པ་ཉིད་དུ་འགྱུར་བའི་ཕྱིར་དང༌། ཤིན་ཏུ་ཐལ་བར་འགྱུར་བའི་ཕྱི ར་རོ། །དངོས་པོ་བདག་གི་བདག་ཉིད་དུ་ཡོད་པ་ རྣམས་ལ་ནི་ཡང་སྐྱེ་བ་དགོས་པ་མེད་དོ་ཅི་སྟེ་ཡོད་ཀྱང་སྐྱེ་ན་ནམ་ཡང་མི་སྐྱེ་བར་མི་འགྱུར་རོ། །ཞེས་སོ། །འདི་ལ་ སློབ་དཔོན་ལེགས་ལྡན་བྱེད་ཀ ྱི ས། དོན་དམ་པར་ནང་གི་སྐྱེ་མཆེད་རྣམས་བདག་ལས་སྐྱེ་བ་མེད་པར་ངེས་ཏེ་ཡོད་ པའི་ཕྱིར། དཔེར་ན། ཤེས་པ་ཡོད་པ་བཞིན་ནོ། །ཞེས་རང་རྒྱུད་ཀྱི ་རྟགས་བཀོད་པ་ལ་སློབ་དཔོན་ཟླ་བས། འདིར་ དོན་དམ་པ་ཞེས་བྱ་བའི་ཁྱད་པར་ཅིའི་ཕྱིར་ཉེ་བར་བཀོད་པ་ཡིན། གལ་ཏེ་འཇིག་རྟེན་ག ྱི ས་ཀུན་རྫོབ་ཏུ་སྐྱེ་བར་ཁས་ བླངས་པ་དགག་པར་བྱ་བ་མ་ཡིན་པའི་ཕྱི ར་དང༌། འགོག་ན་ཡང་ཁས་བླངས་པས་གདོན་པར་ཐལ་བའི་ཕྱི ར་རོ་ཞེ་ན། 

འདི་ནི་རིགས་པ་མ་ཡིན་ཏེ་བདག་ལས་སྐྱེ་བ་ནི་ཀུན་རྫོབ་ཏུ་ཡང་ཁས་མ་བླངས་པའི་ཕྱི ར། ཞེས་དང༌། གཞན་ག ྱི ་ལུགས་ལ་བལྟོས་ཏེ་ཁྱད་པར་དུ་བྱས་སོ་ཞེ་ན། དེ་ཡང་རིགས་པ་མ་ཡིན་ཏེ། དེ་དག་གིས་རྣམ་པར་ བཞག་པ་ནི་ཀུན་རྫོབ་ཏུ་ཡང་ཁས་བླངས་པ་མེད་པའི་ཕྱིར། ཞེས་དང༌། འཇིག་རྟེན་པས་ཀྱང་བདག་ལས་སྐྱེ་བར་མི་ རྟོག་སྟེ་འཇིག་རྟེན་པས་ནི་བདག་དང་གཞན་ལས་ཞེས་བྱ་བ་དེ་ལྟ་བུའི་རྣམ་པར་དཔྱོད་པ་འཇུག་པ་མེད་པར་བྱས་ ནས་རྒྱུ་ལས་འབྲས་བུ་འབྱུང་ངོ་ཞེས་བྱ་བ་འདི་ཙམ་ཞིག་རྟོག་པ་ཡིན་ནོ། །སློབ་དཔོན་ཡང་དེ་ལྟར་རྣམ་པར་བཞག་པ་ མཛད་པ་ཡིན་ཏེ། དེའི་ཕྱི ར་རྣམ་པ་ཐམས་ཅད་དུ་ཁྱད་པར་དོན་མེད་པ་ཉིད་དེ། ཞེས་བྱ་བར་ངེས་སོ། ། གཞན་ཡང་གལ་ཏེ་ཀུན་རྫོབ་ཏུ་སྐྱེ་བ་དགག་པར་འདོད་ནས་ཁྱད་པར་འདི་འགོད་པར་བྱེད་པ་ནི་དེའི་ཚེ་རང་ ལ་གཞི་མ་གྲུབ་པའི་ཕྱོགས་ཀྱི་ཉེས་པའམ་གཞི་མ་གྲུབ་པའི་གཏན་ཚིགས་ཀྱི་སྐྱོན་དུ་འགྱུར་ཏེ། རང་གིས་དོན་དམ་ པར་མིག་སོགས་སྐྱེ་མཆེད་རྣམས་ཁས་མ་བླངས་པའི་ཕྱི ར་རོ། །ཞེས་དང༌། གལ་ཏེ་མིག་ལ་སོགས་པ་ཀུན་རྫོབ་པ་ རྣམས་དོན་དམ་པར་སྐྱེ་བ་འགོག་པའི་ཕྱི ར་དོན་དམ་པ་སྨྲོས་པ་ནི་སྐྱེ་བ་འགོག་པའི་ཁྱད་པར་ཡིན་ནོ་ཞེ་ན། དེ་ལྟ་ན་ནི་ འོ་ན་མིག་ལ་སོགས་པའི་ཀུན་རྫོབ་པ་རྣམས་དོན་དམ་པར་སྐྱེ་བ་ཡོད་པ་མ་ཡིན་ཏེ། ཞེས་བརྗོད་པར་བྱ་བར་འགྱུར་ ན་དེ་སྐད་དུ་ཡང་མ་བསྟན་ཏོ་ཞེས་སོགས་ཀ ྱིས་བརྒལ་བར་མཛད་དེ། འཇིག་རྟེན་ནམ་གྲངས་ཅན་ག ྱི ས་ཀུན་རྫོབ་ཏུ་ སྐྱེ་བ་ཁས་བླངས་པ་འགོག་པའི་ཕྱི ར། དོན་དམ་པར་ཞེས་པ་སྦྱོར་ན་ནི་དེ་དག་གིས་བདེན་པ་གཉིས་མ་བཞག་པར་ རང་གར་སྐྱེའོ། །ཞེས་པ་ཙམ་འདོད་པ་ཡིན་ལ་སློབ་དཔོན་ཀླུའི་ཞབས་ཀྱི ས་ཀྱང་དེ་ཙམ་ཞིག་འགོག་པར་མཛད་ཀྱི་ བདེན་གཉིས་ཕྱེ་ནས་བཀག་པ་མ་ཡིན་ལ། བདག་སྐྱེ་ནི་འཇིག་རྟེན་ག ྱིས་ཁས་མི་ལེན་པས་དོན་དམ་པར་ཞེས་སྦྱར་ བ་ལ་དགོས་པ་མེད་ཅིང་ཀུན་རྫོབ་ཏུ་སྐྱེ་བ་འགོག་པའི་ཕྱིར་ཡིན་ན་སློབ་དཔོན་ལེགས་ལྡན་ཉིད་ཀྱང་དོན་དམ་པར་ མིག་སོགས་སྐྱེ་མཆེད་ཡོད་པར་མི་འདོད་པས་ཡོད་པ་རྟགས་སུ་བཀོད་པ་དེ་མ་གྲུབ་པའི་གཏན་ཚིགས་སུ་འགྱུར་ ལ། མིག་སོགས་ཀུན་རྫོབ་ཡིན་པ་ཤེས་པའི་ཆེད་དུ་ཡིན་ན་མིག་སོགས་ཀུན་རྫོབ་པ་རྣམས་དོན་དམ་པར་སྐྱེ་བ་མེད་ དེ་ཞེས་སྨྲ་དགོས་པས་དོན་དག་ཏུ་མ་ཕ ྱིན་པའི་སྐྱོན་ཡོད་དོ་ཞེས་བཀག་ནས། བདེན་གཉིས་སུ་རྣམ་པར་མ་དཔྱད་པ་ འཇིག་རྟེན་དང་ཕ ྱི ་རོལ་པའི་སྐབས་དང་བདེན་གཉིས་རྣམ་པར་བཞག་པ་སངས་རྒྱས་པའི་སྐབས་གང་དུ་ཡང་མཐའ་ བཞི་ལས་སྐྱེ་བ་ནི་ནམ་ཡང་མེད་པར་བཞེད་པ་ཡིན་ལ། འདིས་ནི་བོད་ཕ ྱི ་རབས་ཀ ྱི ་དབུ་མ་ཐལ་འགྱུར་བར་རློམ་པ་ དམིགས་པའི་ལྟ་བ་སྟུག་པོས་ཟིན་པ་དག་དབུ་མའི་རྟགས་འགོད་པ་ན་དོན་དམ་པར་ཞེས་སམ་ཡང་དག་པར་རམ་ དཔྱད་ན་ཞེས་སོགས་མ་སྦྱར་ན་ཀུན་རྫོབ་ལ་སྐུར་པ་བཏབ་པའི་ཉེས་པ་ཡོད་དོ། །ཞེས་སྒྲོག་པ་དང་མ་དཔྱད་པ་དང་ ཅུང་ཟད་དཔྱད་པ་དང་ཤིན་ཏུ་དཔྱད་པའི་སྐབས་གསུམ་དུ་སྨྲ་བ་རྣམས་ཀྱང་སློབ་དཔོན་ཟླ་བའི་རྗེས་འབྲངས་མིན་པར་ ཤིན་ཏུ་གསལ་བ་ཡིན་ནོ། ། དེས་ན་མ་དཔྱད་པའི་ཚེ་འཇིག་རྟེན་ག ྱི་གྲགས་པ་ལྟར་ཁས་ལེན་ཅུང་ཟད་དཔྱད་པའི་ཚེ་འཁོར་བ་མེད་པ་ སོགས་དང་དྭངས་ས ྙི གས་ཕྱེ་ནས་ས ྙིགས་མ་ལ་མེད་པས་ཁྱབ་པ་སོགས་ཁས་ལེན་ཤིན་ཏུ་དཔྱད་པའི་ཚེ་དོན་དམ་པ་

གང་ཡིན་ཞེས་འདྲི་ན་ཁོ་བོ་ཅི་ཡང་མི་སྨྲའོ་ཞེས་འཆད་པ་ཡང་ལྕགས་སེར་སྐྱ་ཛམྦུའི་ཀླུང་གི་སུ་ཝརྞར་རྫུ་བ་ཞིག་སྟེ་ དབུ་མ་ཉིད་ཀྱི་ལུགས་ལས་རིགས་པས་མ་དཔྱད་པའི་སྐབས་ནི་དང་པོར་བསོད་ནམས་མ་ཡིན་པ་ལྡོག་པའི་འཁོར་ལོ་ མངོན་མཐོའི་ཐེག་པ་ཡིན་ལ། དབུ་མ་ཉིད་ཀྱི་རིགས་པས་ཕྱི་ནང་གི་གྲུབ་མཐའི་འཛིན་པ་ཟློག་པ་ནི་བར་པ་བདག་ཟློག་ གི་སྐབས་ཡིན་ཞིང་མཐར་ཐུག་དེ་ཁོ་ན་ཉིད་དུ་ཞེན་པ་ཡང་རྣམ་པར་བསལ་བ་ནི་ལྟ་ཞི་ཀུན་ཟློག་གི་སྐབས་ཡིན་པས་ འདི་ལ་ནི་སུས་ཀྱང་དབ ྲི་བསྣན་བྱ་མི་དགོས་ལ། བར་པ་བདག་ལྡོག་གི་སྐབས་གཅིག་པུ་ལ་དེ་གསུམ་ག་སྦྱར་ནས་ ས ྙིགས་མ་མེད་འཛིན་དང་དྭངས་མ་ཡོད་འཛིན་བསྐྱེད་ཅིང་ལན་མི་འདེབས་པ་ཙམ་མཐར་ཐུག་གི་དོན་དུ་ལྟ་བ་འདི་ནི་ དབུ་མའི་དོན་ཤེས་པ་དག་ལ་ནི་བཞད་གད་ཀྱི ་དངོས་པོ་བྱིན་པ་ཡིན་མོད་ཀྱང་མི་ཤེས་པའི་ཐར་འདོད་ཁ་ཅིག་ལ་ནི་ སྐ ྱི་གཡའ་བའི་གནས་བྱིན་པ་ཡིན་ནོ། ། དེས་ན་འཇམ་དཔལ་ག ྱི ས་དྲི་མ་མེད་པར་གྲགས་པ་ལ་ཡང་དག་པའི་དོན་དྲིས་པ་ན་ལན་མ་བཏབ་པ་དེ་ལན་ ག ྱི་དམ་པར་བཤད་པ་དང་བྱིས་པ་གཅིག་གིས་དྲིས་པ་ལ་གཅིག་ཤོས་ཀ ྱིས་ལན་མ་བཏབ་པ་གཉིས་ག་ལ་མཚུངས། བྱང་ཆུབ་སེམས་དཔའ་སྲི ད་མཐའ་པ་བྱང་ཆུབ་ཀ ྱི་ཤིང་དྲུང་དུ་བཞུགས་པ་དང༌། ལྷས་བྱིན་ནི་མ་པའི་ཤིང་དྲུང་དུ་ འཁོད་པའི་ཁྱད་པར་ཤེས་པར་གྱིས་ཤིག །གལ་ཏེ་འདི་མཚུངས་སོ་སྙམ་ན་བ་ལང་གི་མདུན་དུ་དོན་དམ་དྲིས་ཤིག་ དང་ཁྱེད་འདོད་པའི་ལན་གྱི་མཐར་ཐུག་དེ་ལས་འབྱུང་བར་འགྱུར་རོ། །མུ་གཉིས་པ་འགོག་པ་ནི། སློབ་དཔོན་སངས་ རྒྱས་བསྐྱངས་ཀ ྱི ས་དངོས་པོ་རྣམས་གཞན་ལས་སྐྱེ་བ་མེད་དེ། ཐམས་ཅད་ལས་ཐམས་ཅད་སྐྱེ་བར་འགྱུར་བའི་ཕྱི ར་ རོ། །ཞེས་དང༌། ཟླ་བའི་ཞབས་ཀྱི ས། དངོས་པོ་རྣམས་ནི་གཞན་ལས་སྐྱེ་བ་ཡང་མ་ཡིན་ཏེ་གཞན་མེད་པའི་ཕྱིར། ཞེས་ དང༌། འཇུག་པར། གཞན་ལ་བརྟེན་ནས་གཞན་ཞིག་འབྱུང་བར་འགྱུར་ན་ནི། ། འོ་ན་མེ་ལྕེ་ལས་ཀྱང་མུན་པ་སྟུག་པོ་འབྱུང་འགྱུར་ཞིང༌། ། ཐམས་ཅད་ལས་ཀྱང་ཐམས་ཅད་སྐྱེ་བར་འགྱུར་ཏེ་གང་གི་ཕྱི ར། ། སྐྱེད་པར་བྱེད་པ་མ་ཡིན་མ་ལུས་ལ་ཡང་གཞན་ཉིད་མཚུངས། ། ཞེས་སོ། །དེ་ཡང་རྒྱུ་རྐྱེན་ལས་སྐྱེ་ན་རྒྱུ་རྐྱེན་ནི་བཞི་ཁོ་ན་སྟེ། རྐྱེན་རྣམ་བཞི་སྟེ་རྒྱུ་དང་ནི། ། དམིགས་པ་དང་ནི་དེ་མ་ཐག ། བདག་པོ་ཡང་ནི་དེ་བཞིན་ཏེ། ། རྐྱེན་ལྔ་པ་ནི་ཡོད་མ་ཡིན། །ཞེས་སོ། །

དཔེར་ན་སཱ་ལིའི་མྱུ་གུའི་རང་བཞིན་དེ་ནི་རྒྱུའི་རྐྱེན་ཆུ་ལུད་དང༌། དམིགས་པའི་རྐྱེན་སྟོན་ཐོག་དང༌། དེ་མ་ཐག་པའི་ རྐྱེན་ས་བོན་ག ྱི་སྐད་ཅིག་ཕྱི ་ལོགས་དང༌། བདག་པོའི་རྐྱེན་འདེབས་པ་པོ་གང་ལ་ཡང་ཡོད་པ་མིན་ཏེ། དངོས་པོ་རྣམས་ཀ ྱི་རང་བཞིན་ནི། ། རྐྱེན་ལ་སོགས་ལ་ཡོད་མ་ཡིན། །ཞེས་སོ། ། གཅིག་དུ་བྲལ་ག ྱི ས་དཔྱད་ན་བདག་ཉིད་མི་འགྲུབ་ན། དེ་ལ་བལྟོས་པའི་གཞན་ག་ལ་ཡོད་དེ། བདག་གི་དངོས་པོ་ཡོད་མིན་ན། ། གཞན་དངོས་ཡོད་པ་མ་ཡིན་ནོ། །ཞེས་སོ། ། རྐྱེན་ཆུ་ལུད་ལྟ་བུ་དེ་བྱ་བ་མྱུ་གུ་སྐྱེད་པ་ལྟ་བུ་དང་ལྡན་ན་རྟག་ཏུ་མྱུ་གུ་སྐྱེད་དགོས་ལ། མི་ལྡན་ན་ནམ་ཡང་བྱ་བ་མེད་ པར་འགྱུར་ལ། བྱ་བ་མེད་ན་རྐྱེན་དུ་ཅིས་འཇོག་སྟེ། བྱ་བ་རྐྱེན་དང་ལྡན་མ་ཡིན། ། རྐྱེན་དང་མི་ལྡན་བྱ་བ་མེད། ། བྱ་བ་མི་ལྡན་རྐྱེན་མ་ཡིན། །ཞེས་སོ། ། འོན་ཀྱང་འདི་དག་ལ་བརྟེན་ནས་སྐྱེ་བས་རྐྱེན་ཡིན་ནོ་ཞེ་ན། ནམ་མི་སྐྱེ་བ་དེ་སྲིད་ནི་རྐྱེན་མ་ཡིན་ལ། སྐྱེས་ཟིན་ནས་ནི་ རྐྱེན་མི་དགོས་པས་གང་གི་ཚེ་རྐྱེན་དུ་འགྱུར་ཏེ། འདི་དག་ལ་བརྟེན་སྐྱེ་བས་ན། ། དེ་ཕྱིར་འདི་དག་རྐྱེན་ཞེས་གྲགས། ། ཇི་སྲིད་མི་སྐྱེ་དེ་སྲི ད་དུ། ། འདི་དག་རྐྱེན་མིན་ཇི་ལྟར་མིན། ། མེད་དམ་ཡོད་པའི་དོན་ལ་ཡང༌། ། རྐྱེན་ནི་རུང་བ་མ་ཡིན་ཏེ། ། མེད་ན་གང་གི་རྐྱེན་དུ་འགྱུར། ། ཡོད་ན་རྐྱེན་ག ྱིས་ཅི་ཞིག་བྱ། །ཞེས་སོ། །

ེས་ན་ཆོས་གང་ཡང་ཡོད་པ་དང་མེད་པ་ནི་རྣམ་པར་བརྟགས་ན་འཇིག་སྟེ་མི་འགྲུབ་པ་དེའི་ཚེ་རྒྱུ་ཉིད་ཇི་ལྟར་འགྲུབ་ སྟེ། གང་ཚེ་ཆོས་ནི་ཡོད་པ་དང༌། ། མེད་དང་ཡོད་ཉིད་མི་འགྲུབ་པ། ། ཇི་ལྟར་སྒྲུབ་བྱེད་རྒྱུ་ཞེས་བྱ། ། དེ་ལྟ་མིན་ན་མི་རིགས་སོ། །ཞེས་སོ། ། དམིགས་པའི་རྐྱེན་ཡང་དེ་བཞིན་དུ་མི་འགྲུབ་སྟེ། ཡོད་པའི་ཆོས་འདི་དམིགས་པ་ནི། ། མེད་པ་ཁོ་ན་ཉེ་བར་བསྟན། ། ཇི་སྟེ་ཆོས་ནི་དམིགས་མེད་ན། ། དམིགས་པ་ཡོད་པར་ག་ལ་འགྱུར། །ཞེས་སོ། ། སྐད་ཅིག་སྔ་མ་འགགས་མ་ཐག་པ་ཕྱི་མའི་དེ་མ་ཐག་རྐྱེན་དུ་གྲགས་མོད་ཀྱང་སྐྱེ་བ་མེད་པས་འགགས་པ་མི་འཐད་པ་ དང༌། འགགས་པ་ནི་མེད་པ་ཡིན་པས་རྐྱེན་དུ་ཡང་མི་རུང་བས་དེ་མ་ཐག་རྐྱེན་ཡང་མི་འགྲུབ་སྟེ། ཆོས་རྣམས་སྐྱེས་པ་མ་ཡིན་ན། ། འགགས་པ་འཐད་པ་མི་འགྱུར་རོ། ། དེ་ཕྱིར་དེ་མ་ཐག་ཅི་རིགས། ། འགགས་ན་རྐྱེན་ཡང་གང་ཞིག་ཡིན། །ཞེས་སོ། ། བཅོམ་ལྡན་འདས་ཀ ྱིས་འདི་ཡོད་པས་འདི་འབྱུང༌། འདི་སྐྱེས་པས་འདི་སྐྱེ་སྟེ་མ་རིག་པའི་རྐྱེན་ག ྱི ས་འདུ་བྱེད་དོ། །ཞེས་ སོགས་གསུངས་པ་མ་ཡིན་ནམ་ཞེ་ན། ཚིག་གསལ་ལས། དེ་ལ་རྟེན་ཅིང་འབྲེལ་བར་འབྱུང་བའི་སྐྱེ་བ་ལ་སོགས་པ་ དག་བསྟན་པ་གང་ཡིན་པ་དེ་དག་ནི་མ་རིག་པའི་རབ་རིབ་དང་བྲལ་བ་དག་གི་ཡེ་ཤེས་ཟག་པ་མེད་པའི་ཡུལ་གྱི ་རང་ བཞིན་ལ་བལྟོས་ནས་ནི་མ་ཡིན་ནོ། ། འོ་ན་ཅི་ཞེ་ན། མ་རིག་པའི་རབ་རིབ་ཀྱི ས་བློ་གྲོས་ཀ ྱི་མིག་ཉམས་པར་བྱས་པ་དག་གི་ཤེས་པའི་ཡུལ་ལ་བལྟོས་ ནས་ཡིན་ནོ། །དེ་ཁོ་ན་གཟིགས་པ་ལ་བལྟོས་ནས་ནི་བཅོམ་ལྡན་འདས་ཀ ྱིས་དགེ་སློང་དག་འདི་ནི་བདེན་པ་དམ་པ་སྟེ། འདི་ལྟ་སྟེ། བསླུ་བ་མེད་པའི་ཆོས་ཅན་མྱ་ངན་ལས་འདས་པའོ། །འདུ་བྱེད་ཐམས་ཅད་ནི་བརྫུན་པ་བསླུ་བའི་ཆོས་ཅན་

ནོ། །ཞེས་བྱ་བ་ལ་སོགས་པ་གསུངས་སོ། །ཞེས་ལུང་མང་པོས་བསྒྲུབས་སོ། །དེས་ན་རྐྱེན་སོ་སོ་ལ་འབྲས་བུ་དེ་མི་ གནས་པས་མེད་པ་ཡིན་ན་མེད་པ་ཇི་ལྟར་སྐྱེ། མེད་ན་ཡང་སྐྱེ་ན་རྒྱུ་མ་ཡིན་པ་དག་ལས་ཀྱང་སྐྱེ་བར་འགྱུར་ཏེ། དངོས་པོ་རང་བཞིན་མེད་རྣམས་ཀྱི ། ། ཡོད་པ་གང་ཕ ྱི ར་ཡོད་མིན་ན། ། འདི་ཡོད་པས་ན་འདི་འབྱུང་ཞེས། ། བྱ་བ་འདི་ནི་འཐད་མ་ཡིན། ། རྐྱེན་རྣམས་སོ་སོ་འདུས་པ་ལ། ། འབྲས་བུ་དེ་ནི་མེད་པ་ཉིད། ། རྐྱེན་རྣམས་ལ་ནི་གང་མེད་པ། ། དེ་ནི་རྐྱེན་ལས་ཇི་ལྟར་སྐྱེ། ། ཅི་སྟེ་དེ་ནི་མེད་ན་ཡང༌། ། རྐྱེན་དེ་དག་ལས་སྐྱེ་འགྱུར་ན། ། རྐྱེན་མ་ཡིན་པ་དག་ལས་ཀྱང༌། ། ཅི་ཡི་ཕྱི ར་ན་སྐྱེ་མི་འགྱུར། །ཞེས་སོ། ། འབྲས་བུ་ནི་རྐྱེན་ལ་རག་ལས་པའི་ཕྱི ར་འབྲས་བུ་རྐྱེན་ག ྱི་རང་བཞིན་ཅན་ཡིན་ནོ་ཞེ་ན། རྐྱེན་ཉིད་ཀྱང་རང་གི་རང་ བཞིན་དུ་མེད་ན་འབྲས་བུའི་རང་བཞིན་དུ་ཅི་སྟེ་ཡོད། རྐྱེན་ལ་མ་བལྟོས་པའི་འབྲས་བུའང་མེད་དེ། དེས་ན་རྒྱུ་རྐྱེན་ནི་ སྒྲོ་བཏགས་པ་ཁོ་ན་སྟེ། འབྲས་བུ་རྐྱེན་ག ྱི་རང་བཞིན་ན། ། རྐྱེན་རྣམས་བདག་གི་རང་བཞིན་མིན། ། བདག་དངོས་མིན་ལས་འབྲས་བུ་གང༌། དེ་ནི་ཇི་ལྟར་རྐྱེན་རང་བཞིན། ། དེ་ཕྱི ར་རྐྱེན་ག ྱི་རང་བཞིན་མིན། ། རྐྱེན་མིན་རང་བཞིན་འབྲས་བུ་ནི། ། ཡོད་མིན་འབྲས་བུ་མེད་པས་ན། །

རྐྱེན་མིན་རྐྱེན་དུ་ག་ལ་འགྱུར། །ཞེས་སོ། ། མཐའ་ལྷག་མ་གཉིས་ནི་ཚིག་གསལ་ལས། དངོས་པོ་རྣམས་ནི་གཉི་ག་ལས་ཀྱང་སྐྱེ་བ་མ་ཡིན་ཏེ། ཕྱོགས་གཉི་ག་ལ་ སྨྲས་པའི་ཉེས་པར་ཐལ་བར་འགྱུར་བའི་ཕྱིར་དང༌། རེ་རེ་ལ་བསྐྱེད་པའི་ནུས་པ་མེད་པའི་ཕྱིར་ཏེ། གལ་ཏེ་རེ་རེས་བྱས་གྱུར་ན། ། སྡུག་བསྔལ་གཉི་གས་བྱས་པར་འགྱུར། ། ཞེས་འཆད་པར་འགྱུར་རོ། ། རྒྱུ་མེད་པ་ལས་ཀྱང་མི་སྐྱེ་སྟེ། ། རྒྱུ་མེད་ན་ནི་

འབྲས་བུ་དང༌། ། རྒྱུ་ཡང་འཐད་པར་མི་འགྱུར་རོ། ། ཞེས་སོགས་འཆད་འགྱུར་ག ྱི་སྐྱོན་དུ་ཐལ་བ་དང༌། གལ་ཏེ་རྒྱུ་ཡིས་སྟོང་ན་འགྲོ་བ་འདི་དག་གཟུང་བྱ་མིན། ། ཇི་ལྟར་ནམ་མཁའི་ཨུཏྤ་ལ་ཡི་དྲི་དང་ཁ་དོག་བཞིན། ། ཞེས་སོགས་ཀ ྱི་ཉེས་པར་ཐལ་ལོ་ཞེས་བཤད་དོ། །འབྲས་བུ་ལ་དཔྱད་པ་ཡོད་མེད་སྐྱེ་འགོག་གི་གཏན་ཚིགས་ནི། སྣང་ ཙམ་འདི་ཆོས་ཅན། རང་བཞིན་མེད་དེ། ཡོད་པ་ཡང་མི་སྐྱེ་ལ་མེད་པ་ཡང་མི་སྐྱེ་བའི་ཕྱིར་ཏེ། སྒྱུ་མ་བཞིན་ནོ། །ཞེས་ འགོད་དོ། །དེ་ཡང་རྒྱུ་ལ་འབྲས་བུ་ད་ལྟར་ཡོད་པ་སྐྱེ་བར་འདོད་པ་གྲངས་ཅན་པ་དང༌། མ་འོངས་པ་ན་ཡོད་པར་སྐྱེ་ བར་འདོད་པ་རང་སྡེ་བྱེ་སྨྲ་དང༌། སྔར་མེད་གསར་དུ་སྐྱེ་བར་འདོད་པ་རང་སྡེ་གཞན་ཁ་ཅིག་གོ། དེ་ཡང་ད་ལྟ་ས་བོན་ལ་མྱུ་གུ་ཡོད་ན་སླར་སྐྱེ་བ་དོན་མེད་པར་ཐལ་ལ། ངོ་བོ་གྲུབ་ཀྱང་མངོན་གསལ་དུ་སྐྱེར་ ཡོད་དོ་ཞེ་ན། ངོ་བོའི་ཆ་ནས་སླར་སྐྱེ་བ་དོན་མེད་པ་དང་མངོན་གསལ་ག ྱི་ཆ་ནས་མེད་པ་སྐྱེ་བར་འགྱུར་རོ། །མ་འོངས་ པ་ན་ཡོད་པའང་མི་སྐྱེ་སྟེ་དངོས་པོ་མ་སྐྱེས་པ་ཞིག་ད་ལྟ་ག་ཤེད་ན་ཡོད་ན་དེ་མ་འོངས་པ་ན་སྐྱེ་བར་རིགས་ཀྱང་དེ་ མེད་པའི་ཕྱིར་ཅི་ཞིག་སྐྱེ་བར་འགྱུར་ཏེ། གལ་ཏེ་དངོས་པོ་མ་སྐྱེས་པ། ། འགའ་ཞིག་གང་ན་ཡོད་གྱུར་ན། ། དེ་ནི་སྐྱེ་འགྱུར་དངོས་པོ་དེ། །

མེད་ན་ཅི་ཞིག་སྐྱེ་བར་འགྱུར། །ཞེས་སོ། ། སྔར་མེད་པ་སྐྱེ་ན་རི་བོང་གི་རྭ་ཡང་སྐྱེ་བར་ཐལ་བ་དང༌། ཐམས་ཅད་ཀྱང་སྐྱེ་བར་ཐལ་ཏེ། རྒྱུ་ལ་མ་ལྟོས་པའི་ཕྱིར་ཏེ། ཅི་སྟེ་སྐྱེ་བ་མེད་སྐྱེ་ན། ། ཐམས་ཅད་དེ་བཞིན་སྐྱེ་བར་འགྱུར། །ཞེས་སོ། ། དེ་ལྟར་རིགས་པ་ཆེན་པོ་རྣམས་ཀ ྱི ས་རྣམ་པར་དཔྱད་པ་ན་རྒྱུ་དང་རྒྱུ་མེད་དང་སྐྱེ་འགག་ལ་སོགས་པར་འཛིན་པ་སྒྲོ་ སྐུར་ག ྱི ་རྣམ་པར་རྟོག་པ་ཐམས་ཅད་ལོག་པ་ནི་འདིའི་དགོས་པ་ཡིན་ཏེ། འཇུག་པར། སོ་སོ་སྐྱེ་བོ་རྣམས་ནི་རྟོག་པས་བཅིངས། ། མི་རྟོག་རྣལ་འབྱོར་པ་ནི་གྲོལ་བར་འགྱུར། ། རྟོག་རྣམས་ལོག་པར་གྱུར་པ་གང་ཡིན་དེ། ། རྣམ་པར་དཔྱད་པའི་འབྲས་བུར་མཁས་རྣམས་གསུང༌། །ཞེས་སོ། ། གཉིས་པ་གཞུང་དོན་ལ་གཉིས། རྒྱུ་ལ་དཔྱད་པ་རྡོ་རྗེ་གཟེགས་མ་དང༌། འབྲས་བུ་ལ་དཔྱད་པ་ཡོད་མེད་སྐྱེ་འགོག་གོ །དང་པོ་རྒྱུ་ལ་དཔྱད་པ་རྡོ་རྗེ་གཟེགས་མ་ལ་ལྔ། རྒྱུ་མེད་དུ་སྐྱེ་བ་དགག་པ། གཞན་སྐྱེ་དགག་པ་བཞི། རང་སྐྱེ་ དགག་པ་གསུམ། ཡུལ་མེད་པར་དགག་པའི་བློ་ཚད་མར་བསྟན་པ། ཚད་མས་ངེས་པའི་དོན་བརྗོད་པའོ། །དང་པོ་ནི། རེ་ཞིག་འཇིག་རྟེན་མངོན་སུམ་ག ྱི ས། ། རྒྱུ་རྣམས་ཐམས་ཅད་མཐོང་བ་ཡིན། ། པདྨའི་སྡོང་བུ་སོགས་དབྱེ་ནི། ། རྒྱུ་ཡི་དབྱེ་བས་བསྐྱེད་པ་ཡིན།།  །། རྒྱུ་དབྱེ་གང་གིས་བྱས་ཤེ་ན། ། སྔར་ག ྱི ་རྒྱུ་དབྱེ་ཉིད་ལས་སོ། ། ཅི་ཕྱིར་རྒྱུ་ཡིས་འབྲས་སྐྱེད་ནུས། ། སྔར་ག ྱི་རྒྱུ་ཡི་མཐུ་ཉིད་ལས།།  །། ཞེས་གསུངས་ཏེ། རྐང་པ་དང་པོ་གཉིས་ཀྱིས་རྒྱུ་འཇིག་རྟེན་ག ྱི ས་དངོས་སུ་མཐོང་བར་བསྟན། གཉིས་ཀྱི ས་སྡོང་བུ་

དང་འདབ་མ་སོགས་རྒྱུའི་དབྱེ་བ་ཡོད་པར་བསྟན། ལྷག་མས་དེ་རྣམས་སྔ་མའི་རྒྱུན་ལས་སྐྱེ་བར་བསྟན་ཏོ། ། དེ་ཡང་རྒྱང་འཕེན་པ་ཁ་ཅིག་རྒྱུ་གཏན་མེད་དུ་འདོད་ལ། ཁ་ཅིག སྲན་ཟླུམ་ཚེར་མ་གཟངས་རིང་རྣོ་བ་དང༌། ། རྨ་བྱའི་སྒྲོ་གཤོག་རི་མོ་བཀྲ་བ་དང༌། ། ཉི་ཤར་ཆུ་བོ་ཐུར་དུ་འབབ་པ་རྣམས། ། སུས་ཀྱང་མ་བྱས་ངོ་བོ་ཉིད་ཀྱི ་རྒྱུ། ། ཞེས་རང་བཞིན་གྱིས་བྱུང་བའི་ཕྱི ར་ངོ་བོ་ཉིད་རྒྱུ་འོ་ཞེས་ཟེར་རོ། །དེ་ལ་སྨྲས་པར་རེ་ཞིག་རྒྱུ་མེད་པ་ཡང་མ་ཡིན་ ལ་ངོ་བོ་ཉིད་ཀྱི ས་ཀྱང་མ་ཡིན་ཏེ། འཇིག་རྟེན་ན་མངོན་སུམ་ག ྱིས་མྱུ་གུའི་རྒྱུ་ས་བོན་ཡིན་པ་ལ་སོགས་པ་རྒྱུ་རྣམས་ ཐམས་ཅད་མཐོང་བ་ཡིན་པའི་ཕྱི ར། རྨ་བྱའི་སྒྲོ་གཤོག་ཁ་དོག་སྣ་ཚོགས་པ་ཅན་གྱི ་ཁ་དོག་སོ་སོའི་རྒྱུ་ཐ་དད་པར་ ཡོད་ལ། དེ་བཞིན་དུ་པདྨའི་སྡོང་བུ་དང་ལོ་མ་དང༌། ཟེ་འབྲུ་དང༌། གེ་སར་དང༌། ཁ་དོག་ཐ་དད་པ་ལ་སོགས་པའི་དབྱེ་ བ་ནི། སོ་སོའི་རྒྱུའི་དབྱེ་བ་ཉིད་ཀྱི ས་བསྐྱེད་པ་ཉིད་དེ། ས་བོན་གཅིག་ལ་རྒྱུའི་རྣམ་པ་དེ་དག་དབྱེར་མེད་དུ་གནས་ལ། འདི་ནི་ཆོས་ཅན་ཇི་སྙེད་པ་ལ་མ་བསྒྲིབས་པ་རྣམས་ཀ ྱི་སྤྱན་ག ྱི་ཡུལ་ཡིན་གྱི་བྱིས་པས་མི་ཤེས་སོ། ། རྒྱུའི་དབྱེ་བ་དེ་དག་གང་གིས་བྱས་གལ་ཏེ་བྱེད་པ་པོ་མེད་ན་ནི་དེ་མེད་པར་གྲུབ་བོ་ཞེ་ན། སྐད་ཅིག་སྔ་མ་སྔ་ མའི་རྒྱུའི་དབྱེ་བ་ཉིད་ལས་ཕྱི ་མ་ཕ ྱི་མ་རིམ་པས་འགྲུབ་པའོ། །ཅིའི་ཕྱིར་རྒྱུ་ཡིས་འབྲས་བུ་སྐྱེད་པར་ནུས་ཤེ་ན། སྔར་ ག ྱི ་རྒྱུ་ཐོག་མ་མེད་པའི་མཐུ་གཅིག་ནས་གཅིག་ཏུ་བརྒྱུད་པའི་རྟེན་འབྲེལ་ལས་སོ། ། གཞན་ཡང་རྒྱུ་མེད་པར་འདོད་ཅིང་དེའི་གཏན་ཚིགས་ཀྱང་འགོད་པ་ནི་སྐད་ཅིག་གིས་འགལ་བ་ཡིན་ཏེ་གཏན་ ཚིགས་ནི་གོ་བར་བྱེད་པའི་རྒྱུ་ཡིན་ལ། དེ་ཡོད་ན་རྒྱུ་གཞན་ཡང་ཡོད་པར་འགྲུབ་པའི་ཕྱི ར་རོ། ། གཉིས་པ་རྒྱུ་གཞན་ལས་སྐྱེ་བ་དགག་པ་ལ་བཞི། དབང་ཕྱུག་མ་གྲུབ་པར་བསྟན། དེའི་འབྲས་བུ་མི་སྲི ད་པར་བསྟན། སྐྱེད་བྱེད་དུ་འགལ་བར་བསྟན། རྡུལ་ཕྲ་དགག་པའོ། །དང་པོ་དབང་ཕྱུག་མ་གྲུབ་པར་བསྟནནི། དབང་ཕྱུག་འགྲོ་བའི་རྒྱུ་ཡིན་ན། ། རེ་ཞིག་དབང་ཕྱུག་གང་ཡིན་སྨྲོས། ། འབྱུང་རྣམས་ཞེ་ན་དེ་ལྟ་མོད། ། མིང་ཙམ་ལ་ཡང་ཅི་ཞིག་ངལ།།  །། འོན་ཀྱང་ས་སོགས་དུ་མ་དང༌། །

མི་རྟག་གཡོ་མེད་ལྷ་མིན་ཞིང༌། ། འགོད་བྱ་ཉིད་དང་མི་གཙང་བས། ། དེ་ནི་དབང་ཕྱུག་ཉིད་མ་ཡིན།།  །། དབང་ཕྱུག་མཁའ་མིན་གཡོ་མེད་ཕྱི ར། ། བདག་མིན་སྔར་ནི་བཀག་ཟིན་ཕྱི ར། ། བསམ་མིན་པ་ཡི་བྱེད་པོ་ཡང༌། ། བསམ་མིན་བརྗོད་པས་ཅི་ཞིག་བྱ།།  །། ཞེས་གསུངས་ཏེ། དང་པོ་གཉིས་ཀྱིས་འབྱུང་བ་བཞི་དབང་ཕྱུག་མིན་པར་བསྟན། ཐ་མས་ནམ་མཁའ་དང་བསམ་དུ་ མེད་པ་དབང་ཕྱུག་མིན་པར་བསྟན་ཏོ། ། གཉིས་པ་དེའི་འབྲས་བུ་མི་སྲིད་པར་བསྟན་པ་ནི། དེས་བསྐྱེད་འདོད་པའང་གང་ཞིག་ཡིན། ། བདག་ན་དེ་དང་ས་སོགས་དང༌། ། དབང་ཕྱུག་ངོ་བོའང་རྟག་མིན་ནམ། ། ཤེས་པ་ཤེས་བྱ་ལས་སྐྱེས་དང༌།།  །། ཐོག་མེད་བདེ་སྡུག་ལས་ལས་ཡིན། ། དེ་ཡིས་གང་ཞིག་སྐྱེད་པ་སྨྲོས། ། ཞེས་གསུངས་ཏེ། དང་པོས་དེས་སྐྱེད་པ་མེད་པར་བསྟན། གཉིས་ཀྱི ས་བདག་དབང་ཕྱུག་ཏུ་འདོད་པ་བཀག གསུམ་ ག ྱི ས་ལས་ཀ ྱི ས་སྐྱེད་པར་བསྟན་ཏོ། ། གསུམ་པ་སྐྱེད་བྱེད་དུ་འགལ་བར་བསྟན་པནི། རྒྱུ་ལ་ཐོག་མ་མེད་ཡིན་ན། ། འབྲས་བུ་ཐོག་མ་ག་ལ་ཡོད།།  །།

རྟག་ཏུ་ཅི་ཕྱི ར་བྱེད་མིན་ཏེ། ། དེ་ནི་གཞན་ལ་བལྟོས་པ་མིན། ། དེས་བྱས་མིན་གཞན་ཡོད་མ་ཡིན། ། དེས་འདི་གང་ལ་བལྟོས་པར་འགྱུར།།  །། གལ་ཏེ་བལྟོས་ན་ཚོགས་པ་ཉིད། ། རྒྱུ་ཡིན་འགྱུར་གྱིས་དབང་ཕྱུག་མིན། ། ཚོགས་ན་མི་བསྐྱེད་དབང་མེད་ཅིང༌། ། དེ་མེད་པར་ནི་སྐྱེད་དབང་མེད།།  །། གལ་ཏེ་དབང་ཕྱུག་མི་འདོད་བཞིན། ། བྱེད་ན་གཞན་ག ྱི ་དབང་དུ་ཐལ། ། འདོད་ནའང་འདོད་ལ་རག་ལས་འགྱུར། ། བྱེད་ནའང་དབང་ཕྱུག་ག་ལ་ཡིན།།  །། ཞེས་གསུངས་ཏེ། དང་པོ་རྣམས་ཀ ྱིས་ཚོགས་པ་རྒྱུར་བསྟན་ཞིང༌། ཐ་མའི་ཚིགས་བཅད་ཀྱི ས་དབང་ཕྱུག་ལ་རང་ དབང་མེད་པར་བསྟན་ཏོ། ། བཞི་པ་རྡུལ་ཕྲ་དགག་པ་ནི། གང་དག་རྡུལ་ཕྲ་རྟག་སྨྲ་བ། ། དེ་དག་ཀྱང་ནི་སྔར་ཟློག་ཟིན། ། ཞེས་གསུངས་ཏེ། དེ་ཡང་བྱེ་བྲག་པ་ལ་སོགས་པ་ན་རེ། དབང་ཕྱུག་ཅེས་བྱ་བའི་ལྷ་གཙང་བ། ཡང་བ། མཆོད་པར་ འོས་པ། རྟག་པ། གཅིག་པུར་ཀུན་ཏུ་འགྲོ་བའི་བྱེད་པ་པོ་ཐམས་ཅད་ལ་རང་དབང་དུ་བྱེད་པ་ཡོད་དེ། གང་ཞིག་ཕྲ་ཞིང་ གཅིག་པུ་སྐྱེ་གནས་འདུག །སོགས་དང༌། རྐྱེན་ལྡན་གཞན་པ་ཐམས་ཅད་ཀ ྱི ། ། རྒྱུ་ནི་དབང་ཕྱུག་བྱེད་པར་བརྗོད། ། སེམས་མེད་པས་ནི་རང་གི་འབྲས། །

རང་ཉིད་ཀྱིས་ནི་རྩོམ་ནུས་མིན། །ཞེས་ཟེར་རོ། ། དེ་ལ་དྲིས་པ། དབང་ཕྱུག་འགྲོ་བའི་རྒྱུ་ཡིན་ན། ། རེ་ཞིག་དབང་ཕྱུག་གང་ཡིན་སྨོས། ། ཁོ་ན་རེ། འབྱུང་བ་ཆེན་པོ་རྣམས་ལ་དབང་ཕྱུག་ཏུ་འདོད་དོ་ཞེ་ན། དེ་ལྟ་མོད་ཀ ྱི་འབྱུང་བ་རྣམས་རྒྱུ་ཡིན་པར་ངེད་ཀྱང་ འདོད་པས་འབྱུང་བ་དང་དབང་ཕྱུག་གི་མིང་ཐ་དད་པ་ཙམ་ལ་ནི་རྩོད་པས་ཅི་ཞིག་ངལ་བར་བྱ་སྟེ་མི་རྩོད་དོ། །འོན་ཀྱང་ ཁྱོད་ཉིད་ཀྱི་ལུགས་ལ་འགལ་ཏེ་ས་སོགས་འབྱུང་བ་ནི་དུ་མ་ཡིན་ལ། དབང་ཕྱུག་གཅིག་པུར་འདོད་པའི་ཕྱི ར་དང༌། ས་སོགས་ནི་མི་རྟག་ཅིང་དབང་ཕྱུག་རྟག་པར་འདོད་པ་དང༌། ས་སོགས་ནི་གཡོ་བ་མིན་པས་སེམས་མེད་ལ་དབང་ ཕྱུག་སེམས་བཅས་སུ་འདོད་པ་དང༌། ས་སོགས་ནི་ལྷ་མིན་ཞིང་རྐང་པས་འགོང་བར་བྱ་བ་ཉིད་ཡིན་ལ། དབང་ཕྱུག་ནི་ ལྷ་དང་མཆོད་འོས་སུ་འདོད་པའི་ཕྱི ར་དང༌། ས་སོགས་ནི་མི་གཙང་བས་ཁྱབ་ལ་དབང་ཕྱུག་ནི་གཙང་བར་འདོད་པའི་ ཕ ྱིར་ཁྱོད་རང་གི་ལུགས་ལ་འབྱུང་བ་དེ་ནི་དབང་ཕྱུག་ཉིད་མ་ཡིན་ནོ། །གལ་ཏེ་ནམ་མཁའ་དབང་ཕྱུག་གོ་ཞེ་ན། དབང་ ཕྱུག་ནི་ནམ་མཁའ་མིན་ཏེ་དབང་ཕྱུག་ནི་གཡོ་བ་ཡིན་ལ་ནམ་མཁའ་གཡོ་བ་མེད་པའི་ཕྱི ར། བདག་དབང་ཕྱུག་ཡིན་ ནོ་ཞེ་ན། ནམ་དུ་ཡང་མི་སྲིད་པའི་བདག་ནི་དབང་ཕྱུག་མིན་ཏེ་བདག་སྔར་ནི་བཀག་ཟིན་པའི་ཕྱི ར། བསམ་དུ་མེད་ པ་ཞིག་དབང་ཕྱུག་གོ་ཞེ་ན། བསམ་བྱ་མིན་པའི་བྱེད་པོ་དབང་ཕྱུག་དེ་ཡང་བསམ་པར་བྱ་བ་མིན་ན་བརྗོད་པར་ཡང་ མི་ནུས་པས་དེ་ལ་དབང་ཕྱུག་ཅེས་བརྗོད་པས་ཅི་ཞིག་བྱ། དེ་ལྟར་ན་དབང་ཕྱུག་མ་གྲུབ་པས་དེས་བསྐྱེད་པའི་ཆོས་ གཞན་ཞིག་འདོད་པའང་གང་ཞིག་ཡིན། གལ་ཏེ་ཐམས་ཅད་བདག་གིས་སྤྲུལ་པས་བདག་ནི་དབང་ཕྱུག་གོ་ཞེ་ན། དབང་ཕྱུག་ནི་གཅིག་པུ་དེ་དང་རྟག་པ་དེ་ཡིན་པར་འདོད་ན་དེས་ས་སོགས་དངོས་པོ་ཐམས་ཅད་དུས་ཅིག་ཆར་ དུ་རྟག་ཏུ་སྤྲུལ་པར་ཐལ་བ་དང༌། ཡང་ན་ནམ་ཡང་མི་སྤྲུལ་བར་ཐལ་ཏེ། དབང་ཕྱུག་དེའི་ངོ་བོའང་རྟག་པ་ཡིན་པར་ འདོད་པ་མིན་ནམ། དེས་ན་ཤེས་པ་དང་ཤེས་བྱ་ནི་ཕན་ཚུན་བལྟོས་པ་ལས་སྐྱེས་པ་དང་ཐོག་མ་མེད་པའི་བདེ་སྡུག་ ཀྱང་རང་གི་ལས་ལས་སྐྱེས་པ་ཡིན་གྱི་མིང་ཁོ་ནར་ཟད་པའི་དབང་ཕྱུག་དེ་ཡིས་ནི་གང་ཞིག་སྐྱེད་པ་སྨྲོས་ཤིག གཞན་ ཡང་རྒྱུ་དབང་ཕྱུག་དེ་ལ་སྔོན་ག ྱི ་ཐོག་མའི་མཐའ་ཡོད་པ་མིན་ན་དེ་ལས་བྱུང་བའི་འབྲས་བུའི་ཐོག་མ་ལྟ་ག་ལ་ཡོད། དེ་ འདོད་ན། འབྲས་བུ་སར་བྱུང་གཏན་མི་སྲི ད་པར་ཐལ་ལོ། །གལ་ཏེ་དབང་ཕྱུག་དེ་ཐམས་ཅད་བྱེད་པ་པོ་ཡིན་ན་དེས་ཆུ་ ལེན་པ་དང་མེ་འབུད་པ་སོགས་ཀྱང་རྟག་ཏུ་ཅིའི་ཕྱི ར་བྱེད་པ་མིན་ཏེ། དེ་ལྟ་ན་དབང་ཕྱུག་གིས་བྱེད་མོད་བྲན་གཞན་ གསོ་བས་ཅི་ཞིག་བྱ། དབང་ཕྱུག་ཁོ་ནས་བྱེད་པ་དེ་ནི་རྒྱུ་གཞན་ལ་བལྟོས་པ་མིན་མོད། ཆོས་འདི་དག་ནི་རྒྱུ་གཞན་ ལ་བལྟོས་པར་འཇིག་རྟེན་ག ྱི ས་མངོན་སུམ་ག ྱི ས་མཐོང་སྟེ། མེ་འདོད་ན་བུད་ཤིང་དགོས་ཀ ྱིས་དབང་ཕྱུག་གིས་ཅི་ ཞིག་བྱ། དབང་ཕྱུག་དེས་བྱས་པ་མིན་པ་གཞན་ཡོད་པ་མིན་ན་རྫ་དང་མར་མེ་ལ་སོགས་པ་དེ་འདི་དག་རྒྱུ་རྐྱེན་གཞན་ གང་ལ་བལྟོས་པར་འགྱུར་ཏེ། བལྟོས་པར་མི་རིགས་ཀྱང་རྫ་ནི་དབང་ཕྱུག་གིས་མི་བྱེད་པར་རྫ་མཁན་ག ྱི ས་བྱེད་པ་

དང༌། མར་མེ་ནི་དབང་ཕྱུག་ལས་མི་སྐྱེའི་སྣུམ་དང་སྡོང་བུ་དང་ཀོང་བུ་དང་མེ་ལས་འབྱུང་བར་མཐོང་བའི་ཕྱི ར། གལ་ ཏེ་རྒྱུ་དེ་དག་ལ་བལྟོས་ན་ནི་ཚོགས་པ་ཉིད་རྒྱུ་ཡིན་པར་འགྱུར་གྱི་དབང་ཕྱུག་ནི་མིན་ཏེ་རྒྱུ་རྐྱེན་དེ་དག་ཚོགས་ན་ནི་ དབང་ཕྱུག་གིས་མི་སྐྱེ་བར་འདོད་ཀྱང་མི་སྐྱེ་བའི་དབང་མེད་ཅིང་ཚོགས་པ་དེ་མེད་པར་ནི་སྐྱེད་པར་འདོད་ཀྱང་སྐྱེ་ བའི་དབང་ཡོད་པ་མིན་ནོ། ། ཡང་དྲིས་པ། ཅི་དབང་ཕྱུག་དེ་མི་འདོད་བཞིན་དུ་དངོས་པོ་བྱེད་དམ་འདོད་ནས་བྱེད། གལ་ཏེ་དབང་ཕྱུག་རང་ ཉིད་མི་འདོད་བཞིན་དུ་བྱེད་ན་དེ་གཞན་གྱི་དབང་ཅན་དུ་ཐལ་ཏེ། བྲན་ལྟར་མི་འདོད་ཀྱང་བྱེད་དགོས་པའི་ཕྱི ར། འདོད་ ནས་བྱེད་དོ་ཞེ་ན། ཡང་འདོད་པ་ལ་རག་ལས་ཤིང་དེའི་རྗེས་སུ་འབྲངས་བའི་ཕྱི ར་འདོད་པའི་གཞན་དབང་ཅན་དུ་ འགྱུར་ལ། གཉི་ག་ལྟར་ཡང་རང་དབང་ཅན་ཉམས་པས་དེ་ལྟ་ན་རང་དབང་ཅན་གྱི་དབང་ཕྱུག་ག་ལ་ཡིན། དེ་ལྟར་བྱེ་ བྲག་པ་སོགས་བཀག་ནས་གཞན་དཔྱོད་པ་བ་ལ་སོགས་པ་གང་དག་རྡུལ་ཕྲ་ཆ་མེད་རྟག་པར་ཡོད་པ་ལས་འཇིག་རྟེན་ བརྟན་གཡོ་ཐམས་ཅད་སྐྱེ་བར་སྨྲ་བ་དེ་དག་ཀྱང་འཐད་པ་མ་ཡིན་ཏེ་རྡུལ་ཕྲ་ཆ་མེད་རྟག་པ་མི་འགྲུབ་སྟེ། ཉི་ཤུ་བར། དྲུག་གིས་ཅིག་ཆར་སྦྱར་བ་ན། ། ཕྲ་རབ་རྡུལ་ཆ་དྲུག་ཏུ་འགྱུར། ། དྲུག་པོ་དག་ནི་ཆ་མེད་ན། ། གོང་བུའང་རྡུལ་ཕྲན་ཙམ་དུ་འགྱུར། ། ཞེས་པས་ཆ་མེད་མི་འགྲུབ་ཅིང་རྡུལ་ཕྲ་རབ་གསེར་ཡིན་ན་དེ་བསགས་པའི་རི་བོ་ཡང་གསེར་ཡིན་དགོས་པ་ལྟར་ རྡུལ་ཕྲ་རབ་རྟག་པ་ཡིན་ན་དེ་བསགས་པའི་རི་ར་བ་ཁང་ཁྱིམ་ཡང་རྟག་པར་ཐལ་བའི་ཕྱིར། དེས་ན་ལུགས་དེ་དག་ ཀྱང་ནི། ཕྱོགས་དབྱེའང་ཆ་ཤས་དང་བྲལ་ཕ ྱི ར། ། མཁའ་བཞིན་དེས་ན་རྡུལ་ཡང་མེད། ། ཅེས་སོགས་སུ་སྔར་བཟློགས་ཟིན་ཏོ། །འདིར་དགེ་བའི་ལྷས། ཁྱེད་ནི་འདི་ལྟར་གཅིག་པ་ཉིད་དང་རྟག་པ་དང་བློ་གྲོས་ བཟང་པོ་དང་ལྡན་པ་དང་ལྷ་ཉིད་ཡིན་པ་དེས་ན་ལིངྒ་ལ་སོགས་པ་ཉིད་འགོང་བྱ་མིན་པར་གཙང་བར་འདོད་པའི་ཕྱི ར་ རོ། །གལ་ཏེ་ནམ་མཁའ་དབང་ཕྱུག་ཡིན་པར་འདོད་ན་དེ་ཡང་བྱ་བ་དང་འདོད་པའི་སྤྱོད་པ་དང་བྲལ་བས་དབང་ཕྱུག་ མ་ཡིན་ནོ། །ཉི་ཟླ་མཆོད་པར་བྱེད་པ་ལ་སོགས་པའི་བདག་ཉིད་ཅན་གྱི ་བདག་ཀྱང་དབང་ཕྱུག་དེ་མ་ཡིན་ཏེ། སོ་དང་ སྐྲ་སེན་བདག་མ་ཡིན། །ལ་སོགས་པར་བཀག་ཟིན་པའི་ཕྱི ར། གལ་ཏེ་དབང་ཕྱུག་དེ་བསམ་གྱིས་མི་ཁྱབ་པ་ཡིན་ནོ་ཞེ་ན། དེའི་བྱེད་པ་ཉིད་ཀྱང་བསམ་ག ྱི་མི་ཁྱབ་པ་ཡིན་པས་

ི་ཞིག་བརྗོད་དུ་ཡོད་དེ། གང་བསམ་གྱིས་མི་ཁྱབ་པ་བརྗོད་པའི་ཡུལ་ཇི་ལྟར་ཡིན་དེ་ལྟ་ན་དེས་དངོས་པོ་ཅི་འབྱིན་ ཞིང་སྐྱེད་པར་འདོད། གལ་ཏེ་བདག་ཅེས་བྱ་བ་འབྱིན་པར་འདོད་ན་དེ་ནི་རྟག་ཅིང་བརྟན་པར་ཁྱོད་སྨྲ་བས་དབང་ཕྱུག་ དང་འདྲ་བ་མ་ཡིན་ནོ། །ཞེས་སོགས་བཤད་དོ། ། བི་བྷུ་ཏིས། རིགས་པ་ཅན་པ་ལ་སོགས་པ་ན་རེ། བཅོམ་ལྡན་འདས་འགྲོ་བ་སྣ་ཚོགས་སྤྲུལ་པ་ལ་མཁས་པ་རྟག་ ཏུ་ནུས་པ་མ་ཉམས་པ་ཐོག་མར་གྱུར་པ་རྟག་པ་ཐམས་ཅད་མཁྱེན་པ་དབང་ཕྱུག་སྟེ་དེས་འགྲོ་བ་རྒྱུ་དང་བཅས་པའི་ ལུས་དང་ཁམས་དང་རི་དང་རྒྱ་མཚོ་ལ་སོགས་པ་བྱེད་པ་དང་གནས་པ་དང་འཇིག་པའི་རྒྱུ་དབང་ཕྱུག་ཆེན་པོའོ། །ཞེས་ཕྱོགས་སྔ་བརྗོད་དོ། ། གསུམ་པ་རང་སྐྱེ་འགོག་པ་ལའང༌། གྲངས་ཅན་པའི་གཙོ་བོ་འགོག་པ། བདེ་སོགས་རྟག་པར་འདོད་པ་སེལ་བ། རྒྱུ་ལ་ འབྲས་བུ་གནས་པར་འདོད་པ་འགོག་པའོ། །དང་པོ་གྲངས་ཅན་པའི་གཙོ་བོ་འགོག་པནི། གཙོ་བོ་རྟག་པ་འགྲོ་བ་ཡི། ། རྒྱུ་ཡིན་པར་ནི་གྲངས་ཅན་འདོད།།  །། ས ྙི ང་སྟོབས་རྡུལ་དང་མུན་པ་ཞེས། ། བྱ་བའི་ཡོན་ཏན་མཉམ་གནས་ནི། ། གཙོ་བོ་ཞེས་བྱར་རབ་བརྗོད་དེ། ། མི་མཉམ་འགྲོ་བ་ཡིན་པར་བརྗོད།།  །། གཅིག་ལ་རང་བཞིན་གསུམ་ཉིད་ནི། ། རིགས་མིན་དེས་ན་དེ་ཡོད་མིན། ། དེ་བཞིན་ཡོན་ཏན་ཡོད་མིན་ཏེ། ། དེ་ཡང་སོ་སོར་རྣམ་གསུམ་ཕ ྱི ར།།  །། ཡོན་ཏན་མེད་ན་སྒྲ་སོགས་ཀྱང༌། ། ཡོད་ཉིད་ཤིན་ཏུ་རྒྱང་རིང་འགྱུར། ། སེམས་མེད་གོས་ལ་སོགས་པ་ལ། ། བདེ་སོགས་ཡོད་པར་ས ྲིད་པའང་མིན།།  །།

དངོས་རྣམས་དེ་རྒྱུའི་རང་བཞིན་ན། ། དངོས་པོ་རྣམ་དཔྱོད་ཟིན་མིན་ནམ། ། ཁྱོད་ཀྱི་རྒྱུ་ཡང་བདེ་སོགས་ཉིད། ། དེ་ལས་སྣམ་སོགས་འབྱུང་བའང་མེད།།  །། སྣམ་སོགས་ལས་ནི་བདེ་སོགས་ཡིན། ། དེ་མེད་ཕྱིར་ན་བདེ་སོགས་མེད། ། ཅེས་གསུངས་ཏེ། ཚིགས་བཅད་ཕྱེད་དང་གཉིས་ཀྱིས་ཕྱོགས་སྔ་བརྗོད། ཚིགས་བཅད་གཅིག་གིས་ཡོན་ཏན་བཀག །རྐང་པ་གཉིས་ཀྱིས་དེས་བསྐྱེད་པའི་སྒྲ་སོགས་བཀག །ལྷག་མས་ས་སོགས་ལ་བདེ་སོགས་ཡོད་པར་ཧ་ཅང་ཐལ་བ་ འཕངས་སོ། ། གཉིས་པ་བདེ་སོགས་རྟག་པར་འདོད་པ་སེལ་བ་ནི། བདེ་སོགས་རྟག་པ་ཉིད་དུ་ཡང༌། ། ནམ་ཡང་དམིགས་པ་ཡོད་མ་ཡིན།།  །། བདེ་སོགས་གསལ་བ་ཡོད་ཉིད་ན། ། མྱོང་བ་ཅི་ཕྱིར་འཛིན་མ་ཡིན། ། དེ་ཉིད་ཕྲ་མོར་གྱུར་ན་དེ། ། རགས་དང་ཕྲ་བ་ཇི་ལྟར་ཡིན།།  །། རགས་པ་དོར་ནས་ཕྲ་འགྱུར་བས། ། ཕྲ་རགས་དེ་དག་མི་རྟག་ཉིད། ། དེ་བཞིན་དངོས་པོ་ཐམས་ཅད་ནི། ། མི་རྟག་ཉིད་དུ་ཅིས་མི་འདོད།།  །། རགས་པ་དེ་ལས་གཞན་མིན་ན། ། བདེ་བ་གསལ་བར་མི་རྟག་ཉིད། །

ཅེས་གསུངས་ཏེ། དང་པོས་མ་མྱོང་བའི་རྟགས་ཀྱིས་བདེ་སོགས་རྟག་ཏུ་ཡོད་པ་མ་ཡིན་པར་བསྟན། རྐང་པ་གཉིས་ ཀ ྱི ས་རྟག་པ་ལ་རགས་ཕྲ་མི་རིགས་པར་བསྟན། ལྷག་མས་བདེ་སོགས་མི་རྟག་པར་བསྟན་ཏོ། ། གསུམ་པ་རྒྱུ་ལ་འབྲས་བུ་གནས་པར་འདོད་པ་འགོག་པ་ནི། གལ་ཏེ་མེད་པ་འགའ་ཡང་ནི། ། སྐྱེ་མིན་མེད་ཕྱིར་ཞེས་འདོད་ན། ། གསལ་བ་མེད་པར་སྐྱེ་བ་ནི། ། ཁྱོད་མི་འདོད་ཀྱང་གནས་པ་ཉིད།།  །། གལ་ཏེ་རྒྱུ་ལ་འབྲས་གནས་ན། ། ཟན་ཟ་མི་གཙང་ཟ་བར་འགྱུར། ། རས་ཀ ྱི་རིན་གྱི ས་རས་བལ་ག ྱི ། ། ས་བོན་ཉོས་ལ་བསྒོ་བར་ག ྱིས།།  །། འཇིག་རྟེན་རྨོངས་པས་མ་མཐོང་ན། ། དེ་ཉིད་ཤེས་ཀྱིའང་བཞག་དེ་ཉིད།།  །། ཤེས་ཏེ་འཇིག་རྟེན་ལ་ཡང་ནི། ། ཡོད་པས་ཅི་སྟེ་མཐོང་མ་ཡིན། ། འཇིག་རྟེན་ཚད་མ་ཉིད་མིན་ན། ། གསལ་བར་མཐོང་བའང་བདེན་མ་ཡིན།།  །། ཞེས་གསུངས་ཏེ། དང་པོས་དོན་ག ྱི ས་གཞན་སྐྱེ་ཁས་བླངས་པར་བསྟན། གཉིས་པས་རྒྱུ་འབྲས་དུས་མཉམ་ན་ཧ་ཅང་ ཐལ་བ་བཀོད། ལྷག་མས་དེའི་ལན་བཀག་པའོ། ། དེ་ཡང་གཙོ་བོ་རྟག་པ་ནི་བརྟན་གཡོའི་འགྲོ་བ་ཡི་རྒྱུ་ཡིན་པར་ནི་མུ་སྟེགས་གྲངས་ཅན་པ་འདོད་དེ། སྙི ང་སྟོབས་ དང་རྡུལ་དང་མུན་པ་ཞེས་བྱ་བའི་ཡོན་ཏན་གསུམ་ཆ་མཉམ་པར་གནས་པ་ཆོས་ལྔ་ལྡན་ནི་གཙོ་བོ་ཞེས་བྱ་བར་རབ་ ཏུ་བརྗོད་དེ་རྟག་པ་ཡིན། བེམ་པོ་ཡིན། མི་སྣང་བ་ཡིན། གཅིག་པུ་ཡིན། རང་བཞིན་ཡིན་ལ། རྣམ་འགྱུར་མ་ཡིན་པར་ འདོད་ཅིང༌། རྒྱུ་ཁོ་ན་ཡིན་གྱི ་འབྲས་བུ་མ་ཡིན་པར་འདོད་ལ། ཡོན་ཏན་གསུམ་ཆ་མི་མཉམ་པའི་སྐབས་ན་འགྲོ་བ་

ཞེས་བྱ་བ་ཡིན་པར་བརྗོད་དེ། དེ་ལ་ཉེར་བཞི་ལས། བདག་ནི་ཆོས་ལྔ་དང་ལྡན་ཏེ། རིག་པ་ཡིན། རྟག་པ་ཡིན། གཅིག་ པུ་ཡིན། སྐྱེ་བུའི་རྒྱུད་དུ་གཏོགས་པ་ཡིན། བྱེད་པ་པོ་མ་ཡིན་པའི་ཟ་བ་པོ་ཡིན་པའོ། །གཙོ་བོ་ལས་ཆེན་པོའམ་བློ་ ཞེས་བྱ་བ་ཤེལ་གྱི་མེ་ལོང་ངོས་གཉིས་པ་ལྟ་བུ་སྐྱེ་ལ། དེ་ལས་ང་རྒྱལ། དེ་ལས་བློའི་དབང་པོ་དང༌། རྣ་བའི་དབང་པོ་ སོགས་ལྔ་དང༌། ལས་ཀ ྱི ་དབང་པོ་ངག་སོགས་ལྔ་དང༌། ལམ་བློ་གཉི་གའི་དབང་པོ་ཡིད་དེ་དབང་པོ་བཅུ་གཅིག་དེ་ ལས་སྒྲ་དེ་ཙམ་སོགས་དེ་ཙམ་ལྔ། དེ་ལས་ནམ་མཁའ་སོགས་འབྱུང་བ་ལྔ་སྟེ་ཉེར་གསུམ་པོ་རིམ་པར་འབྱུང་ལ། དེ་ ལས་དབང་པོ་བཅུ་གཅིག་དང་འབྱུང་བ་ལྔ་ནི་རྒྱུ་ཁོ་ནར་འདོད་ལ་བློ་ལ། བདག་དང་ཡུལ་གཉི་གའི་རྣམ་པ་གཅིག་ ཆར་ཤར་བས་སྐྱེས་བུས་ཡུལ་ལོངས་སྤྱོད་ཅིང་དེ་གཙོ་བོས་བྱས་པར་སྐྱེས་བུས་ཤེས་པ་ན་གཙོ་བོ་ཁ་སྐྱེངས་ཏེ་རྣམ་ འགྱུར་མི་བྱེད་པས་གཙོ་བོ་དང་བྲལ་ཏེ་བདག་གྲོལ་ལོ་ཞེས་ཟེར་རོ། ། དེ་ལ་བརྒལ་བ། གཙོ་བོ་གཅིག་པུ་ལ་རང་བཞིན་གསུམ་ཉིད་ནི་ཡོད་པར་རིགས་པ་མིན་ཏེ། གཙོ་བོ་གཅིག་བུ་ མིན་པར་གསུམ་དུ་ཐལ་བའི་ཕྱིར། གལ་ཏེ་གསུམ་དུ་ཡོད་ཀྱང་གཅིག་ཡིན་པ་མི་འགལ་ལོ་ཞེ་ན། འོ་ན་བུམ་པ་དང་ སྣམ་བུའང་གཉིས་སུ་ཡོད་ཀྱང་གཅིག་ཡིན་པ་མི་འགལ་བར་ཐལ་ལོ། །དེས་ན་ཆ་མཉམ་པའི་གཙོ་བོར་ནི་ཡོད་པ་མ་ ཡིན་ནོ། །དེ་བཞིན་དུ་ཡོན་ཏན་རྡུལ་མུན་ས ྙི ང་སྟོབས་གསུམ་པོ་དེ་ཉིད་ཡོད་པ་མིན་ཏེ་ཡོད་ན་སྣང་དུ་རུང་བ་ལས་གང་ ནའང་མ་དམིགས་པའི་ཕྱིར་དང༌། དེ་ཡང་སོ་སོར་རྡུལ་ག ྱི ་རྡུལ་སོགས་རྣམ་པ་གསུམ་རེར་ཁྱོད་ཉིད་འདོད་པའི་ཕྱི ར་ ན་ཐུག་མེད་དུ་ཐལ་བས་སོ། ། དེ་ལྟར་ཡོན་ཏན་དེ་ཉིད་མེད་ན་དེ་ལྡན་གྱི་གཙོ་བོས་བསྐྱེད་པའི་སྒྲ་སོགས་དེ་ཙམ་དང་འབྱུང་བ་རྣམས་ཀྱང་ ཡོད་པ་ཉིད་ཤིན་ཏུ་རྒྱང་རིང་བར་འགྱུར་ཏེ། མོ་གཤམ་གྱི་བུ་མེད་ན་དེ་ཡི་རྒན་གཞོན་མེད་པ་བཞིན་ནོ། །འགྲོ་བ་ཉེར་ གསུམ་པོ་ཐམས་ཅད་ཡོན་ཏན་བདེ་སོགས་གསུམ་དང་ལྡན་པར་མི་རིགས་ཏེ། སེམས་མེད་པའི་ས་ལ་སོགས་པ་ལ་ བདེ་བ་སྙི ང་སྟོབས་དང་སྡུག་བསྔལ་རྡུལ་དང་མུན་པ་གཏི་མུག་གི་ཚོར་མྱོང་ཡོད་པའང་ས ྲིད་པ་མིན་པའི་ཕྱི ར། འང་ སྒྲས་ནི་ཡོན་ཏན་གསུམ་ཉིད་མེད་པར་མ་ཟད་ཅེས་པའི་དོན་ཏོ། ། གལ་ཏེ་དངོས་པོ་རྣམས་བདེ་སོགས་དེའི་རྒྱུའི་རང་བཞིན་ཡིན་པས་ན་ས་སོགས་ལས་བདེ་སོགས་དེ་སྐྱེའོ་ སྙམ་ན། དངོས་པོ་དེ་ཉིད་རྡུལ་ཕྲ་རབ་ནས་ཚོགས་པའི་བར་དུ་ཡང་སྔར་རྣམ་པར་དཔྱད་དེ་བཀག་ཟིན་པ་ཉིད་མིན་ ནམ། དེ་ལྟ་མོད་ཀ ྱི ས་གྲངས་ཅན་ཁྱོད་ཀྱི ་ལུགས་ཀ ྱིས་རྒྱུ་ཡང་བདེ་སོགས་ཉིད་ཡིན་པར་འདོད་ན་དེ་ལས་སྣམ་བུ་ལ་ སོགས་འབྱུང་བ་མེད་དེ། བདེ་བ་ལས་སྣམ་བུ་སྐྱེ་བ་ནི་སུས་ཀྱང་མ་མཐོང་བའི་ཕྱིར། ཁྱོད་ཀྱི་གྲུབ་མཐའ་དེ་བས་ནི་ སྣམ་སོགས་ལས་ནི་བདེ་སོགས་སྐྱེའོ། །ཞེས་བརྗོད་ན་འོས་པར་འགྱུར་ཏེ་སྣམ་སོགས་ཀ ྱི ་གོས་དེ་མེད་ན་དྲོ་བའི་བདེ་ སོགས་དེ་མེད་པའི་ཕྱི ར་ནའོ། །དེ་ལྟར་ན་ནི་བདེ་སོགས་ཀ ྱི ་རྒྱུ་སྣམ་སོགས་ཡིན་ལ། སྣམ་སོགས་ཀ ྱི་རྒྱུ་བདེ་སོགས་ ཡིན་པའི་ཕྱི ར། ནམ་དུ་ཡང་སྣམ་སོགས་དང་བདེ་སོགས་གང་ཡང་འགྲུབ་པར་མི་འགྱུར་རོ། ། གཞན་ཡང་གཙོ་བོ་དང་ཡོན་ཏན་དེ་དག་རྟག་པ་མ་ཡིན་ཏེ། དེའི་འབྲས་བུ་བདེ་སོགས་རྟག་པ་ཉིད་དུ་ཡང་ནམ་

ཡང་དམིགས་པ་ཡོད་པ་མ་ཡིན་པའི་ཕྱིར། བདེ་སོགས་རྟག་པར་ཡོད་ཀྱང་མ་མྱོང་བར་ཟད་དོ་ཞེ་ན། དེ་བདེ་བ་ལ་ སོགས་པའི་གསལ་བ་སྟེ་བྱེ་བྲག་གམ་ཁྱད་པར་ཡོད་པ་ཉིད་ཡིན་ན་མྱོང་བ་ཅིའི་ཕྱིར་འཛིན་པ་མ་ཡིན་ཏེ་ཤེས་པ་ནི་ མྱོང་བ་ཡིན་ན་མི་མྱོང་ན་མྱོང་བར་འགལ་བའི་ཕྱི ར་རོ། ། ཡང་མྱོང་བ་དེ་ཉིད་ཕྲ་མོར་གྱུར་པས་ན་དེ་མི་འཛིན་ནོ་ཞེ་ན། བདེ་སོགས་གཅིག་ལ་རགས་པ་དང་ཕྲ་བ་གཉིས་ འཇོག་པའང་ཇི་ལྟར་སྲིད་པ་ཡིན། བདེ་སོགས་དེ་སྐད་ཅིག་གིས་རགས་པ་དོར་ནས་ཕྲ་བར་གྱུར་པས་ན་ཕྲ་རགས་སྣ་ ཚོགས་སུ་འགྱུར་བ་དེ་དག་ནི་མི་རྟག་པ་ཉིད་དུ་ངེས་ཏེ། དེ་ལྟ་ན་ཡོན་ཏན་རྟག་པ་ཉམས་སོ། །བདེ་སོགས་མི་རྟག་པར་ ངེས་པར་མཐོང་ན་ནི་དེ་བཞིན་དུ་དངོས་པོ་ཐམས་ཅད་ནི་མི་རྟག་པ་ཉིད་དུ་ཅིས་མི་འདོད་དེ། མི་རྟག་པར་ངེས་པར་ འགྱུར་ལ། བདེ་སོགས་ཀ ྱི ་རགས་པ་དང་ཕྲ་བ་ཡང་བདེ་སོགས་ལས་གཞན་མིན་པར་འདོད་ན་བདེ་བ་དང་སྡུག་བསྔལ་ སོགས་ནི་རྐྱེན་ལས་སྐྱེ་བ་དང་གནས་སྐབས་རེས་འགའ་བ་ཡིན་པ་དང་ཕན་ཚུན་འགལ་རྐྱེན་དུ་འགྱུར་བའི་ཕྱིར་མི་ རྟག་པ་ཉིད་དུ་རང་གིས་མངོན་སུམ་དུ་ཤེས་སོ། ། དེ་ལྟར་དཔྱད་པ་ན་གཙོ་བོ་རྒྱུ་མ་ཡིན་པ་བདེན་མོད་ཀྱང་རང་ཉིད་རྒྱུ་ཡིན་ཏེ། གལ་ཏེ་མེད་པ་འགའ་ཡང་ནི་སྐྱེ་ བ་མིན་ལ་རྒྱུ་གཞན་ཡང་མེད་པའི་ཕྱིར་རང་ཉིད་ལས་རང་སྐྱེ་བར་གོར་མ་ཆག་གོ་ཞེས་འདོད་ན། ཁྱོད་ཀྱི ས་རང་སྐྱེ་ མ་མཐོང་ཡང་འོལ་ཚོད་ཀྱི ས་རང་སྐྱེ་ཁས་ལེན་དགོས་སོ་ཞེས་སྨྲས་པ་ལྟར་རྒྱུའི་ཚོགས་གསལ་བ་མེད་པར་ཡང་སྐྱེ་ བ་ནི་ཁྱོད་མི་འདོད་ཀྱང་ཁས་ལེན་དགོས་པར་གནས་པ་ཉིད་དོ། །དེ་ལྟ་མོད་ཀ ྱིས་གལ་ཏེ་རྒྱུ་ལ་འབྲས་བུ་གནས་པར་ འདོད་ན་འབྲས་ཆན་ལ་སོགས་པའི་ཟན་ཟ་བ་ནི་མི་གཙང་བ་བཤང་བ་ཟ་བར་འགྱུར་ཏེ། རྒྱུ་ཟས་ལ་འབྲས་བུ་བཤང་ བ་གནས་པའི་ཕྱི ར་དང༌། རས་ཀ ྱི་རིན་གྱི ས་རས་བལ་ག ྱི ་ས་བོན་སྲན་མ་ལྟ་བུ་དེ་ཉོས་ལ་ཁྱོད་རང་གོས་སུ་བསྒོ་བར་ ག ྱིས་ཤིག་སྟེ་རྒྱུ་རས་བལ་ག ྱི ་ས་བོན་ཉིད་ལ་འབྲས་བུ་རས་བལ་དང་རས་ཡུག་གནས་པའི་ཕྱིར། གལ་ཏེ་རྒྱུ་ལ་ འབྲས་བུ་ཡོད་མེད་ཀྱང་འཇིག་རྟེན་རྨོངས་པས་མ་མཐོང་བའོ་ཞེ་ན། དེ་ཉིད་ཤེས་པར་རློམ་པ་ཁྱོད་ཉིད་ཀྱི ས་རས་ཀ ྱི་ རིན་གྱི ས་རས་བལ་ག ྱི ་ས་བོན་ཉོས་ནས་ས་བོན་ཉིད་གོས་སུ་བསྒོ་བ་སྔར་སྣམ་བུར་བཞག་པ་དེ་ཉིད་བྱོས་ཤིག །དེ་ ལྟ་མོད་ཀ ྱི་ཁྱོད་ཀྱི ས་རྒྱུ་རས་ཀ ྱི ་ས་བོན་ལ་འབྲས་བུ་རས་ཡུག་ཡོད་པར་ཤེས་པ་ཡིན་ན་རྒྱུ་རས་བལ་ལས་འབྲས་ བུ་རས་ཡུག་འགྲུབ་པར་ཤེས་པ་ཙམ་ཞིག་འཇིག་རྟེན་ལ་ཡང་ནི་ཡོད་པས་འཇིག་རྟེན་པ་རྣམས་ཀ ྱི ས་ཀྱང་རས་ཀ ྱི ་ས་ བོན་ལ་རས་ཡུག་ཡོད་པ་ཅི་སྟེ་མཐོང་བ་མ་ཡིན་ཏེ་མཐོང་དགོས་སོ། ། གལ་ཏེ་འཇིག་རྟེན་ག ྱི ས་མ་མཐོང་བ་སྐྱོན་མིན་ཏེ་འཇིག་རྟེན་ཚད་མ་ཉིད་མིན་ནོ་སྙམ་ན། འོ་ན་སྐྱེ་བ་སོགས་ གསལ་བར་མཐོང་བའང་བདེན་པ་མ་ཡིན་ལ། བདག་དང་གཙོ་བོ་སོགས་བཏགས་པའང་འཇིག་རྟེན་བཞིན་བདེན་པ་ མ་ཡིན་ནོ། ། བཞི་པ་ཡུལ་མེད་པར་དགག་པའི་བློ་ཚད་མར་བསྟན་པ་ནི།

གལ་ཏེ་ཚད་མ་ཚད་མིན་ན། ། དེས་གཞལ་བརྫུན་པར་མི་འགྱུར་རམ། ། དེ་ཉིད་དུ་ན་སྟོང་པ་ཉིད། ། སྒོམ་པ་དེ་ཕྱིར་མི་འཐད་འགྱུར།།  །། བཏགས་པའི་དངོས་ལ་མ་རེག་པར། ། དེ་ཡི་དངོས་མེད་འཛིན་མ་ཡིན། ། དེ་ཕྱིར་བརྫུན་པའི་དངོས་གང་ཡིན། ། དེ་ཡི་དངོས་མེད་གསལ་བར་བརྫུན།།  །། དེས་ན་རྨི་ལམ་བུ་ཤི་བ། ། དེ་མེད་སྙམ་པའི་རྣམ་རྟོག་ནི། ། དེ་ཡོད་རྣམ་པར་རྟོག་པ་ཡི། ། གེགས་ཡིན་དེ་ཡང་བརྫུན་པ་ཡིན།།  །། ཞེས་གསུངས་ཏེ། དང་པོས་བརྒལ་བ་བཀོད། གཉིས་པས་བརྫུན་པ་ཙམ་དུ་བསྟན། གསུམ་པས་དེ་དངོས་འཛིན་གྱི་ གཉེན་པོར་བསྟན་པའོ། ། ལྔ་པ་ཚད་མས་ངེས་པའི་དོན་བརྗོད་པ་ནི། དེ་བས་དེ་ལྟར་རྣམ་དཔྱད་པས། ། འགའ་ཡང་རྒྱུ་མེད་ཡོད་མ་ཡིན། ། སོ་སོ་བའམ་འདུས་པ་ཡི། ། རྐྱེན་རྣམས་ལ་ཡང་གནས་མ་ཡིན།།  །། གཞན་ནས་འོངས་པའང་མ་ཡིན་ལ། ། གནས་པ་མ་ཡིན་འགྲོ་མ་ཡིན། ། རྨོངས་པས་བདེན་པར་གང་བྱས་འདི། ། སྒྱུ་མ་ལས་ནི་ཁྱད་ཅི་ཡོད།།  །།

ེས་གསུངས་ཏེ། གཞན་རྣམས་ཀྱི ས་དཔྱད་ན་རྒྱུ་མི་འགྲུབ་པར་བསྟན། རྐང་པ་ཐ་མ་གཉིས་ཀྱི ས་ཐམས་ཅད་སྒྱུ་མ་ལྟ་ བུར་བསྟན་ཏོ། ། དེ་ཡང་གལ་ཏེ་རྒོལ་བ་དག་ན་རེ། ཁྱེད་དབུ་མ་པའི་ལུགས་ལ་གང་འཇལ་བྱེད་ཀ ྱི་ཚད་མ་ཐམས་ཅད་ཀྱང་ཡང་ དག་པར་ཚད་མ་མིན་པར་འདོད་ན། དེས་གཞལ་བའི་ཆོས་ཀྱང་བརྫུན་པར་མི་འགྱུར་རམ། དབུ་མ་པ་ཉིད་ཀྱི ་རྣམ་པར་ དཔྱོད་པ་དེ་ཉིད་ལྟར་དུ་དཔྱད་ན་སྟོང་པ་ཉིད་ཀྱང་མི་འགྲུབ་པས་སྟོང་ཉིད་སྒོམ་པ་དེ་ཡང་མི་འཐད་པར་འགྱུར་རོ་ཞེ་ ན། གང་བཏགས་པའི་དངོས་པོ་ཙམ་པ་དེ་ལ་མ་རེག་པ་སྟེ་མ་བསྟེན་པར་དེ་ཡི་དངོས་མེད་སྟོང་ཉིད་ཀྱང་འཛིན་པའམ། འཇོག་ནུས་པ་མ་ཡིན་ཏེ། ནམ་མཁའི་ཐ་སྙད་ལ་མ་བརྟེན་ན་ནམ་མཁའ་དངོས་མེད་དུ་ཡང་འཇོག་མི་ནུས་པའི་ཕྱི ར། དེའི་ཕྱིར་བརྫུན་པའི་དངོས་པོ་སྣང་ཙམ་པ་དེ་ལ་སེམས་ཅན་རྣམས་བདེན་པར་ཞེན་པས་འཁོར་བར་ལྟུང་ལ། དེ་ཉིད་ མི་བདེན་པ་སྒྱུ་མ་ཙམ་དུ་ཤེས་ན་དེ་ཡི་གཉེན་པོར་འགྱུར་མོད་ཀྱང་དངོས་པོར་སྣང་བ་བརྫུན་པ་དེའི་དངོས་མེད་དུ་ བཏགས་པ་སྟོང་ཉིད་དེ་ཡང་གསལ་བར་བརྫུན་པ་ཡིན་ལ། སྒྱུ་མའི་སེང་གེས་སྒྱུ་མའི་གླང་པོ་ཆེ་གསོད་པ་ལྟར་བདེན་ པར་རྟོག་པའི་དངོས་འཛིན་གྱི་གཉེན་པོར་སྟོང་ཉིད་དུ་ཤེས་པའི་དངོས་འཛིན་དེ་འཇུག་པ་ཡིན་ནོ། །དེས་ན་རྨི ་ལམ་དུ་ བུ་སྐྱེས་ནས་ཤི་བར་རྨི ས་ན་སྐྱེས་པ་དང་ཤི་བ་དེ་གཉི་ག་རྨི ་ལམ་དུ་ཁྱད་མེད་མོད་ཀྱང་སྐྱེས་པར་མཐོང་བ་དེ་ལས་བུ་ ཡོད་དོ་སྙམ་པའི་བློ་སྐྱེ་ལ། ཤི་བར་སྣང་བ་ན་བུ་དེ་ནི་ཤི་ནས་མེད་དོ་སྙམ་པའི་རྣམ་རྟོག་འབྱུང་ཞིང་དེ་ནི་བུ་དེ་ཡོད་ཏོ་ སྙམ་པའི་རྣམ་པར་རྟོག་པ་དེའི་གེགས་ཡིན་ལ། བུ་ཡོད་པ་དང་མེད་པ་དེ་གཉི་ག་ཡང་རྨི་ལམ་དུ་མཚུངས་པས་བརྫུན་ པ་ཉིད་ཡིན་པ་ལྟར་རོ། །དེ་བས་དེ་ལྟར་རྣམ་པར་དཔྱད་པས་ཆོས་འགའ་ཡང་རྒྱུ་མེད་དུ་སྐྱེ་བ་ཡང་ཡོད་པ་མིན་ལ། རྒྱུ་སོ་སོ་བའམ་མང་པོ་འདུས་པ་ཡི་རྐྱེན་རྣམས་ལ་ཡང་འབྲས་བུ་གནས་པ་མ་ཡིན་ཞིང་རྒྱུ་གཞན་ནས་འོངས་བ་ཡང་ མ་ཡིན་ལ་རྒྱུ་ལ་འབྲས་བུ་གནས་པའང་མ་ཡིན་ཞིང་འབྲས་བུ་བསྐྱེད་ནས་རྒྱུ་འགགས་འགྲོ་བའང་མ་ཡིན་ཏེ་རྨོངས་ པས་བདེན་པར་གང་བྱས་ཤིང་བཟུང་བ་འདི་ཐམས་ཅད་ནི་སྒྱུ་མ་ལས་ནི་ཁྱད་པར་ཅི་ཡོད་དེ། སྒྱུ་མ་ལྟ་བུར་ཤེས་པར་ བྱ་སྟེ། དེའི་ཕྱིར་ཡུམ་ལས་གཟུགས་ནས་མྱ་ངན་ལས་འདས་པའི་བར་དང་དེ་ལས་ཆེས་ལྷག་པའི་ཆོས་ཡོད་ན་དེ་ཡང་ སྒྱུ་མ་ལྟ་བུར་བསྟན་པ་ཡིན་ནོ། ། འདི་རྣམས་སུ་དགེ་བའི་ལྷས། གྲངས་ཅན་འགོག་ཚེ། གོས་སོགས་རྒྱུའི་རང་བཞིན་དུ་གྱུར་པས་རྒྱུ་ཡིན་ལ། དེའི་འབྲས་བུ་གོས་སོགས་ཡིན་པས་དེ་ལ་བདེ་བ་སོགས་ཡོད་ལ། དེ་མེད་ན་དེ་ལས་བདེ་སོགས་སྐྱེ་བར་མི་འགྱུར་ རོ། །ཞེས་འདོད་པ་བཀོད་ཅིང་དངོས་པོ་རྣམ་དཔྱད་མ་ཡིན་ནམ་ཞེས་པས་བཀག་པར་བསྟན་ལ། བདེ་སོགས་རྟག་པ་ ཡིན་ན་དུས་ཐམས་ཅད་དུ་ཡོད་པར་ཐལ་བ་དང༌། ཡང་རྟག་པ་དེ་གསལ་བའི་ཚེ་བདེ་བར་སྣང་གི་ནུས་པའི་ཚུལ་དུ་མི་ གསལ་བའི་ཚེ་མི་སྣང་ངོ་ཞེ་ན། བདེ་བའི་གསལ་བ་ཡོད་ཉིད་ན། །སོགས་ཀ ྱི ས་བཀག་པ་དང༌། ཕྲ་རགས་ཀ ྱི ་གནས་སྐབས་ཐ་དད་ཀྱང་གནས་ སྐབས་ཅན་བདེ་སོགས་རྟག་པས་སྐྱོན་མེད་དོ་ཞེ་ན། རགས་པ་དོར་ནས་ཕྲ་གྱུར་པས། །སོགས་ཀ ྱི ས་བརྒལ་ལ། 

གནས་སྐབས་དེའི་གཞི་རྟག་གོ་སྙམ་ན། ཕྲ་རགས་དེ་དག་མི་རྟག་ཉིད། །ཅེས་པས། བཀག་པ་དང༌། གསལ་བར་མཐོང་ བའང་བདེན་མ་ཡིན། །སོགས་ལ། སྒྲ་སོགས་ཡོད་པ་ལ་མངོན་སུམ་ག ྱི ས་བསལ་བ་བསྟན་ནས་འང་སྒྲས་རྗེས་དཔག་ དང་ལུང་ལ་ཡོད་པ་ཡང་བདེན་པ་མ་ཡིན་པར་བསྟན་ནོ། །ཞེས་དང༌། སྒྱུ་མས་སྤྲུལ་པ་སོགས་ཀ ྱི ་གཞུང་ཡང་དཀྱུས་ གཅིག་ཏུ་བཤད་དོ། །ཤེར་ལེའི་འགྲེལ་ཆུང་ལས་ནི། བདེ་སོགས་གསལ་བ་ཞེས་པ་འདིས་སློབ་དཔོན་འབྲས་བུའི་ ཚོགས་ཉིད་གསལ་བའི་སྒྲར་བརྗོད་པར་གྲངས་ཅན་པ་འདོད་པར་དགོངས་སོ་ཞེས་དང༌། སྟོང་ཉིད་མི་འཐད་པའི་ལན་ དུ། དངོས་པོ་དང་དངོས་པོ་མེད་པ་དག་གི་བཀག་པ་ནི་སྟོང་ཉིད་ཡིན་ནོ། །ཞེས་མི་བརྗོད་དེ་དོན་དམ་པར་ན་དེ་དག་ གི་དགག་པ་ནི་དུས་གསུམ་དུ་ཡང་སྒྲུབ་པ་དང་དགག་པའི་ངོ་བོར་བྱ་མི་ནུས་པའི་ཕྱི ར་རོ། ། འོ་ན་ཅི་ཞེ་ན། དངོས་པོ་ཉིད་དུ་སྒྲོ་བཏགས་པ་དེ་དོགས་པར་བཅས་པ་འགོག་པ་ཡིན་ནོ། །ཞེས་དང༌། མཇུག་ སྡུད་ཀ ྱི་རྒྱུ་མེད་དང༌། སོ་སོ་བ་དང༌། འདུས་པ་དང་གཞན་ནས་འོངས་བ་རྣམས་ཀ ྱིས་རིམ་པ་ལྟར་རྒྱུ་མེད་དུ་སྨྲ་བ་དང༌། དབང་ཕྱུག་པ་དང༌། རྒོལ་བ་གཞན་དང༌། དུས་འཕོ་བར་སྨྲ་བ་རྣམས་འགོག་པ་བསྡུས་པར་བཤད་ཅིང༌། སྒྱུ་མས་སྤྲུལ་ པ་སོགས་ཀ ྱི་གཞུང་ཡང་འདི་ཉིད་ཀྱི ་སྒྲུབ་བྱེད་དུ་བཀོད་དོ། ། གཉིས་པ་ཡོད་མེད་སྐྱེ་འགོག་གི་གཏན་ཚིགས་ལ། རྟགས་ཀྱི་རང་བཞིན་དང༌། ཚད་མས་ངེས་པའི་དོན་གཉིས་ལས། དང་པོ་རྟགས་ཀྱི་རང་བཞིན་ནི། སྒྱུ་མས་སྤྲུལ་པ་གང་ཡིན་དང༌། ། རྒྱུ་རྣམས་ཀ ྱིས་ནི་གང་སྤྲུལ་པ། ། དེ་ནི་གང་ནས་འོངས་གྱུར་ཅིང༌། ། གང་དུ་འགྲོ་བའང་བརྟག་པར་ག ྱིས།།  །། གང་ཞིག་གང་ནི་ཉེ་བ་ཡིས། ། མཐོང་འགྱུར་དེ་མེད་ན་མིན་པ། ། བཅོས་བུ་གཟུགས་བརྙན་དང་མཚུངས་པ། ། དེ་ལ་བདེན་གཉིས་ཇི་ལྟར་ཡོད།།  །། དངོས་པོ་ཡོད་པར་གྱུར་པ་ལ། ། རྒྱུ་ཡིས་དགོས་པ་ཅི་ཞིག་ཡོད། ། འོན་ཏེ་དེ་ནི་མེད་ན་ཡང༌། །

རྒྱུ་ཡི་དགོས་པ་ཅི་ཞིག་ཡོད།།  །། བྱེ་བ་ཕྲག་བརྒྱའི་རྒྱུ་ཡིས་ཀྱང༌། ། དངོས་པོ་མེད་པ་བསྒྱུར་དུ་མེད། ། གནས་སྐབས་དེ་དངོས་ཇི་ལྟར་ཡིན། ། དངོས་གྱུར་གཞན་ཡང་གང་ཞིག་ཡིན།།  །། མེད་ཚེ་དངོས་ཡོད་ས ྲིད་མིན་ན། ། དངོས་པོ་ཡོད་པར་ནམ་ཞིག་འགྱུར། ། དངོས་པོ་སྐྱེ་བར་མ་གྱུར་བར། ། དངོས་མེད་དེ་ནི་འབྲལ་མི་འགྱུར།།  །། དངོས་མེད་དེ་དང་མ་བྲལ་ནའང༌། ། དངོས་པོ་ཡོད་པའི་སྐབས་མི་སྲི ད། ། དངོས་པོའང་མེད་པར་འགྱུར་མིན་ཏེ། ། རང་བཞིན་གཉིས་སུ་ཐལ་འགྱུར་ཕྱིར།།  །། ཞེས་གསུངས་ཏེ། ཚིགས་བཅད་དང་པོས་སྒྱུ་མ་ལྟར་འགྲོ་འོང་གནས་པ་མེད་པར་བསྟན། གཉིས་པས་གཟུགས་བརྙན་ ལྟར་མི་བདེན་པར་བསྟན། དེ་ནས་ཚིགས་བཅད་ཕྱེད་དང་གཉིས་ཀྱི ས་ཡོད་མེད་གང་ཡིན་ཡང་རྒྱུ་མི་དགོས་པར་ བསྟན། ལྷག་མས་དངོས་མེད་དངོས་པོར་འགྱུར་བ་དང་དངོས་པོ་དངོས་མེད་དུ་འགྱུར་བ་བཀག་པའོ། ། གཉིས་པ་ཚད་མས་ངེས་པའི་དོན་ཡང༌། དེ་ལྟར་འགག་པ་ཡོད་མིན་ཞིང༌། ། དངོས་པོའང་ཡོད་མིན་དེ་ཡི་ཕྱི ར། ། འགྲོ་བ་འདི་དག་ཐམས་ཅད་ནི། ། རྟག་ཏུ་མ་སྐྱེས་མ་འགགས་ཉིད།།  །། འགྲོ་བ་ར ྨི ་ལམ་ལྟ་བུ་སྟེ། ། རྣམ་པར་དཔྱད་ན་ཆུ་ཤིང་འདྲ། །

མྱ་ངན་འདས་དང་མ་འདས་པའང༌། ། དེ་ཉིད་དུ་ནི་ཁྱད་པར་མེད།།  །། ཅེས་གསུངས་ཏེ། དང་པོས་ཆོས་ཐམས་ཅད་སྐྱེ་འགགས་མེད་པར་བསྟན། ཕྱི ་མས་འཁོར་འདས་མི་དམིགས་པར་ བསྟན་ཏོ། ། དེ་ཡང་སྒྱུ་མའི་སྔགས་སོགས་ཀ ྱིས་སྤྲུལ་པའི་སྒྱུ་མའི་སྣང་བ་གང་ཡིན་པ་དང་རྒྱུ་མཚན་ཉིད་པར་རློམ་པའི་རྒྱུ་ རྐྱེན་ག ྱིས་ནི་གང་སྤྲུལ་པའི་དངོས་པོར་སྣང་ཙམ་པ་འདི་ལ་ནི་ཁྱད་པར་ཅུང་ཟད་ཀྱང་མེད་དེ། དེ་གཉི་གའང་ནི་གང་ ནས་འོངས་བར་གྱུར་ཅིང་གང་དུ་འགྲོ་བ་དང་ད་ལྟ་ཇི་ལྟར་གནས་པའང་བརྟག་པར་གྱིས་ཤིག་དང་དེ་དག་གང་ཡང་ རྙེད་པར་མི་འགྱུར་རོ། ། དེས་ན་དངོས་པོ་གང་ཞིག་མེ་ལོང་དང་གཟུགས་ཉེ་བ་ན་གཟུགས་བརྙན་ལྟར་རྒྱུ་རྐྱེན་གང་ནི་ཉེ་བ་ཡིས་མཐོང་ བར་འགྱུར་ལ། རྒྱུ་རྐྱེན་ཉེ་བ་དེ་མིན་ན་མཐོང་བ་མིན་པ་ཟློས་གར་མཁན་ག ྱི་གླང་པོ་ཆེ་ལྟ་བུ་བཅོས་བུར་བྱས་པ་དང༌། མེ་ལོང་གི་གཟུགས་བརྙན་དང་མཚུངས་པ་དཔྱད་མི་བཟོད་ཅིང་མ་བརྟགས་ན་ཉམས་དགའ་བ་ཙམ་དེ་ལ་བདེན་པ་ ཉིད་ཇི་ལྟར་ཡོད། ཆོས་གང་ཡོད་པའང་རྒྱུ་ལ་མི་ལྟོས་ཤིང་མེད་པའང་རྒྱུ་ལ་མི་ལྟོས་ཏེ། དངོས་པོ་ཡོད་པར་གྱུར་པ་ལ། ། རྒྱུ་ཡིས་དགོས་པ་ཅི་ཞིག་ཡོད། ། འོན་ཏེ་དེ་ནི་མེད་ན་ཡང༌། ། རྒྱུ་ཡིས་དགོས་པ་ཅི་ཞིག་ཡོད། ། བྱེ་བ་བརྒྱ་ཕྲག་རྒྱུ་ཡིས་ཀྱང༌། ། དངོས་པོ་མེད་པ་བསྒྱུར་དུ་མེད། ། གལ་ཏེ་དངོས་པོ་མེད་པའི་གནས་སྐབས་ཉིད་ཕྱི ས་དངོས་པོ་འགྱུར་རོ་ཞེ་ན། དངོས་མེད་ཀྱི་གནས་སྐབས་དེ་ཉིད་ ཕ ྱི ས་དངོས་པོར་འགྱུར་བ་ཇི་ལྟར་ཡིན་ཏེ། ནམ་མཁའི་པདྨ་ཕྱིས་ཆུ་ནང་གི་ཨུཏྤ་ལར་མི་འགྱུར་བ་བཞིན་ནོ། །དེ་མི་ འགྱུར་ཡང་གནས་སྐབས་གཞན་ཞིག་དངོས་པོར་འགྱུར་རོ་ཞེ་ན། དངོས་པོར་འགྱུར་བའི་གནས་སྐབས་གཞན་ཡང་ གང་ཞིག་ཡིན་ཏེ། དངོས་པོ་དང་དངོས་མེད་གང་ཡང་མ་ཡིན་པ་དེ་འདྲ་བ་མི་སྲིད་པའི་ཕྱིར། དེས་ན་དངོས་པོ་ཡོད་ མེད་དང་དེའི་གནས་སྐབས་དང་དེ་ལས་གཞན་པའང་དངོས་པོར་འགྱུར་བ་མེད་པ་དེའི་ཚེ་དངོས་པོ་ཡོད་པའང་ས ྲི ད་ པ་མིན་ན་སྔར་ནས་དངོས་པོར་ཡོད་པ་ཞིག་སྐྱེ་བར་ནམ་ཞིག་འགྱུར་ཏེ། རི་བོང་གི་རྭ་ཙམ་སྲིད་པ་མིན་ན་རི་བོང་ དཀར་པོའི་རྭ་ཤེལ་ལྟར་དྭངས་པ་སྐྱེ་བ་ལྟ་ག་ལ་ཡོད། གཞི་གཅིག་ལ་བལྟོས་ཏེ་དངོས་པོ་སྐྱེ་བར་མ་གྱུར་པ་དེ་སྲི ད་

ཏུ་དངོས་མེད་དེ་ནི་འབྲལ་བ་མི་འགྱུར་ལ། དངོས་མེད་དང་མ་བྲལ་ན་ནི་དེ་ལ་དངོས་པོ་ཡོད་པའི་སྐབས་ཀྱང་མི་སྲི ད་ དོ། །དེས་ན་དངོས་པོ་ནི་སྔར་ཡོད་པ་ལས་ཕ ྱིས་མེད་པར་འགྱུར་བ་མིན་ལ། འང་གི་སྒྲས་སྔར་མེད་པ་ལས་ཕྱི ས་ཡོད་ པར་འགྱུར་བའང་མིན་ཏེ། དངོས་པོ་གཅིག་ཉིད་ཡོད་མེད་ཀྱི་རང་བཞིན་གཉིས་སུ་སྟེ་གཉི་གར་དུ་ཅིག་ཆར་ཐལ་བར་ འགྱུར་བའི་ཕྱིར། དེ་ལྟར་སྐྱེ་བ་མེད་པས་འགག་པ་དང༌། གནས་པ་ཡང་ཡོད་པ་མིན་ཞིང༌། སྐྱེ་འགག་མེད་པས་དངོས་ པོ་འདུས་བྱས་ཡོད་པ་མིན་ལ། འང་གི་སྒྲས་དེའི་བལྟོས་ཟླ་འདུས་མ་བྱས་སམ་དངོས་མེད་ཀྱང་ཡོད་པ་མིན་ལ། དེ་ དག་ལས་གཞན་པ་ཡང་ཡོད་པ་མིན་པ་དེའི་ཕྱི ར་ན། འགྲོ་བ་འདི་དག་ཐམས་ཅད་ནི། ། རྟག་ཏུ་མ་སྐྱེས་མ་འགགས་ཉིད། ། འགྲོ་བ་ར ྨི ་ལམ་ལྟ་བུ་སྟེ། ། ཆུ་ཤིང་བཞིན་དུ་སྙི ང་པོ་མེད། ། མྱ་ངན་འདས་དང་མ་འདས་པ། ། དེ་ཉིད་དུ་ན་ཁྱད་པར་མེད། ། དེས་ན་ཇི་ལྟར་རྨི ་ལམ་ག ྱི ་ཆུ་དང་སྐམ་ས་ལྟར་འཁོར་བ་དང་མྱ་ངན་ལས་འདས་པ་ཡང་སྒྲོ་བཏགས་པ་གཉེན་པོའི་རྣམ་ པར་རྟོག་པ་ཙམ་སྟེ། ཆོས་ཐམས་ཅད་ནི་རྟག་ཏུ་བློ་ལས་འདས་པ་སྨྲ་བསམ་བརྗོད་དུ་མེད་པ་ངོ་བོ་ཉིད་ཀྱི ས་གཟོད་མ་ ནས་རྣམ་པར་དག་པ་ཁོ་ནའོ། །དགེ་བའི་ལྷས། ཆུ་ཤིང་གཤག་ཅིང་ཕྱེ་ནས་བརྟགས་ན་ས ྙི ང་པོ་མི་རྙེད་པ་ལྟར། ཞེས་ སྣང་ཡང་ཆུ་ཤིང་གཤག་ན་ནང་ཁོང་སྟོང་ཡིན་པས་སྙི ང་པོ་མེད་པར་འཆད་པ་ཡིན་གྱི། ཆ་ཤས་ཕྱེ་ནས་ས ྙི ང་པོ་མི་རྙེད་ པ་ཁོ་ན་ནི་ཤིང་གཞན་ལ་ཡང་མཚུངས་པས་དེ་ལྟ་ན། ཆུ་ཤིང་སྙི ང་པོ་མེད་དོ་ཞེས། ། འཇིག་རྟེན་ན་ནི་དཔེར་བྱེད་ཀྱང༌། ། ཞེས་སོགས་ཆུ་ཤིང་ངེས་བཟུང་དུ་བྱས་པའི་དགོས་པ་འཇིག་པར་འགྱུར་རོ། །ཤེར་ལེའི་འགྲེལ་ཆུང་ལས། དེ་ལྟར་སྐྱེ་ བ་བཀག་ནས་དེ་ལྟར་སོགས་ཀ ྱིས་འཇིག་པ་འགོག་པ་ཞེས་བཤད་དོ། ། ལྔ་པ་སྟོང་ཉིད་བསྒོམས་པའི་འབྲས་བུ་ལ་གསུམ། ཉོན་མོངས་ཀ ྱིས་མི་འཕྲོགས་པས་ས ྲི ད་པ་ལས་འདའ་བ་དང༌། མ་ རྟོགས་པ་ལ་ས ྙི ང་རྗེ་སྐྱེ་བས་ཞི་བར་མི་ལྟུང་བ་སྟེ། རང་དོན་ག ྱི ་ཡོན་ཏན་གཉིས་དང༌། སེམས་ཅན་ཐམས་ཅད་སྐྱོབ་པ་ གཞན་དོན་ག ྱི ་ཡོན་ཏན་ནོ། །དང་པོ་ཉོན་མོངས་ཀ ྱིས་མི་འཕྲོགས་པས་ས ྲིད་པ་ལས་འདའ་བ་ནི།

ེ་ལྟར་སྟོང་པའི་དངོས་རྣམས་ལ། ། ཐོབ་པ་ཅི་ཡོད་ཤོར་ཅི་ཡོད། ། གང་གིས་རིམ་གྲོ་བྱས་པའམ། ། ཡོངས་སུ་བརྙས་པའང་ཅི་ཞིག་ཡོད།།  །། བདེའམ་སྡུག་བསྔལ་གང་ལས་ཡིན། ། མི་དགར་ཅི་ཡོད་དགར་ཅི་ཡོད། ། དེ་ཉིད་དུ་ནི་བཙལ་བྱས་ན། ། གང་ཞིག་སྲེད་ཅིང་གང་ལ་སྲེད།།  །། དཔྱད་ན་གསོན་པའི་འཇིག་རྟེན་འདི། ། གང་ཞིག་འདིར་ནི་འཆི་འགྱུར་ཏེ། ། འབྱུང་འགྱུར་གང་ཡིན་བྱུང་གྱུར་གང༌། ། གཉེན་གང་བཤེས་ཀྱང་གང་ཞིག་ཡིན།།  །། ཐམས་ཅད་ནམ་མཁའ་འདྲ་བར་ནི། ། བདག་འདས་ཡོངས་སུ་བཟུང་བར་ག ྱི ས། ། ཞེས་གསུངས་ཏེ། ཚིགས་བཅད་ཕྱེད་དང་གཉིས་ཀྱི ས་འདོད་པའི་ཆོས་བརྒྱད་ཀ ྱིས་མི་གཡོ་བར་བསྟན། གཅིག་གིས་ འཁོར་བའི་རྒྱུ་ཁམས་གསུམ་གྱི ་སྲེད་པའི་དངོས་གཉེན་དུ་བསྟན། ཐ་མས་ཐམས་ཅད་ནམ་མཁའ་ལྟར་མཐོང་བར་ བསྟན་པའོ། ། གཉིས་པ་མ་རྟོགས་པ་ལ་ས ྙི ང་རྗེ་སྐྱེ་བས་ཞི་བར་མི་ལྟུང་བ་ནི། བདག་ཉིད་བདེ་བར་འདོད་རྣམས་ནི། ། འཐབ་དང་སྤྲོ་བའི་རྒྱུ་དག་གིས།།  །། རབ་ཏུ་འཁྲུག་དང་དགའ་བར་བྱེད། ། མྱ་ངན་འབད་རྩོལ་རྩོད་པ་དང༌། ། ཕན་ཚུན་གཅོད་དང་འབིགས་པ་དང༌། །

ས ྡིག་པ་དག་གིས་ཚེགས་ཆེན་འཚོ།།  །། བདེ་འགྲོར་ཡང་དང་ཡང་འོངས་ཏེ། ། བདེ་བ་མང་པོ་སྤྱད་སྤྱད་ནས། ། ཤི་ནས་ངན་སོང་སྡུག་བསྔལ་ནི། ། ཡུན་རིང་མི་བཟད་རྣམས་སུ་ལྟུང༌།།  །། ས ྲིད་པ་ན་ནི་གཡང་ས་མང༌། ། དེར་ནི་དེ་ཉིད་མིན་འདི་འདྲ། ། དེར་ཡང་ཕན་ཚུན་འགལ་བས་ན། ། ས ྲིད་ན་དེ་ཉིད་འདི་འདྲ་མེད།།  །། དེར་ཡང་དཔེ་མེད་མི་བཟད་པའི། ། སྡུག་བསྔལ་རྒྱ་མཚོ་མཐའ་ལས་འདས། ། དེར་ནི་དེ་ལྟར་སྟོབས་ཆུང་ཞིང༌། ། དེར་ནི་ཚེ་ཡང་ཐུང་བ་ཉིད།།  །། དེར་ཡང་གསོན་དང་ནད་མེད་ཀྱི ། ། བྱེད་དང་བཀྲེས་ནའི་ངལ་བ་དང༌། ། གཉིད་དང་འཚེ་བ་དེ་བཞིན་དུ། ། བྱིས་དང་འགྲོགས་པ་དོན་མེད་ཀྱིས།།  །། ཚེ་ནི་དོན་མེད་མྱུར་འདའ་ཡིས། ། རྣམ་དཔྱོད་ཤིན་ཏུ་རྙེད་པར་དགའ། ། དེར་ཡང་རྣམ་གཡེང་གོམས་པ་ནི། ། ཟློག་པའི་ཐབས་ནི་ག་ལ་ཡོད།།  །། དེར་ཡང་ངན་སོང་ཆེན་པོར་ནི། ། ལྟུང་ཕ ྱིར་བདུད་ནི་བརྩོན་པར་བྱེད། ། དེར་ནི་ལོག་པའི་ལམ་མང་ཞིང༌། །

ེ་ཚོམ་ལས་ཀྱང་བརྒལ་དཀའ་སྟེ།།  །། སླར་ཡང་དལ་བ་རྙེད་དཀའ་ཞིང༌། ། སངས་རྒྱས་འབྱུང་རྙེད་ཤིན་ཏུ་དཀའ། ། ཉོན་མོངས་ཆུ་བོ་སྤང་དཀའ་སྟེ། ། ཀྱེ་མ་སྡུག་བསྔལ་བརྒྱུད་པར་འགྱུར།།  །། ད་ལྟར་ཤིན་ཏུ་སྡུག་བསྔལ་ཡང༌། ། རང་སྡུག་མི་མཐོང་གང་ཡིན་པ། ། སྡུག་བསྔལ་ཆུ་བོར་གནས་འདི་དག ། ཀྱེ་ཧུད་མྱ་ངན་བྱ་བར་འོས།།  །། དཔེར་ན་འགའ་ཞིག་ཡང་ཡང་ཁྲུས། ། བྱས་ཏེ་ཡང་ཡང་མེར་འཇུག་པ། ། དེ་ལྟར་ཤིན་ཏུ་སྡུག་བསྔལ་བར། ། གནས་ཀྱང་བདག་ཉིད་བདེར་རློམ་བཞིན།།  །། དེ་ལྟར་རྒ་དང་འཆི་མེད་པ། ། བཞིན་དུ་སྤྱོད་པས་གནས་རྣམས་ལ། ། དང་པོ་ཉིད་དུ་བསད་བྱས་ནས། ། ངན་སོང་ལྟུང་བ་མི་བཟད་འོང༌།།  །། ཞེས་གསུངས་ཏེ། ཚིགས་བཅད་ཕྱེད་དང་གཉིས་ཀྱི ས་ས ྡིག་སྤྱོད་ལ་སྙི ང་བརྩེ་བ། དེ་ནས་གཅིག་གིས་མཐོ་རིས་པ་ རྣམས་ལ་ས ྙི ང་བརྩེ་བ། ཚིགས་བཅད་ཕྱེད་དང་གཉིས་ཀྱི ས་འཁོར་བ་ཐམས་ཅད་སྡུག་བསྔལ་དུ་བསྟན་པ། དེ་ནས་ གཉིས་ཀྱིས་མིར་སྐྱེས་ཀྱང་རྣམ་དཔྱོད་འདི་ལྟ་བུ་རྙེད་དཀའ་བར་བསྟན། དེ་ནས་ཕྱེད་དང་གཉིས་ཀྱི ས་རྙེད་ཀྱང་བདུད་ ཀ ྱི ་ལས་ལྡོག་དཀའ་བར་བསྟན། ལྷག་མས་དེ་ལྟ་བུའི་སེམས་ཅན་འདི་རྣམས་ཤིན་ཏུ་སྙི ང་རྗེའི་ཡུལ་དུ་བསྟན་ཏོ། ། གསུམ་པ་སེམས་ཅན་ཐམས་ཅད་སྐྱོབ་པ་གཞན་དོན་ག ྱི ་ཡོན་ཏན་ནི། དེ་ལྟར་སྡུག་བསྔལ་མེས་གདུངས་ལ། །

བསོད་ནམས་སྤ ྲིན་ལས་ལེགས་བྱུང་བའི། ། རང་གིས་བདེ་བའི་ཚོགས་ཆར་གྱི ས། ། ཞི་བྱེད་པར་བདག་ནམ་ཞིག་འགྱུར།།  །། ནམ་ཞིག་དམིགས་པ་མེད་ཚུལ་དུ། ། གུས་པར་བསོད་ནམས་ཚོགས་བསགས་ཏེ། ། དམིགས་པས་ཕུང་བར་གྱུར་རྣམས་ལ། ། སྟོང་པ་ཉིད་ནི་སྟོན་པར་འགྱུར།།  །། ཞེས་གསུངས་ཏེ། དང་པོས་སེམས་ཅན་གྱི་ཕན་བདེའི་རྟེན་དུ་འགྱུར་བ་དང༌། གཉིས་པས་ཆོས་ཀ ྱི ་འཁོར་ལོ་བསྐོར་ བས་འགྲོ་ཀུན་བྱང་ཆུབ་ལ་འགོད་པར་བསྟན་ཏོ། ། དེ་ཡང་ཀུན་རྫོབ་བྱང་ཆུབ་ཀ ྱི་སེམས་ཀྱི ་མྱུ་གུ་ལྟ་བུ་གོམས་པར་བྱས་པས་དོན་དམ་པའི་བྱང་ཆུབ་ཀྱི་སེམས་སྙེ་ མ་ལྟ་བུ་སྐྱེ་བར་འགྱུར་ལ། དངོས་འཛིན་གྱི ་ནད་ཐམས་ཅད་རྩ་བ་ནས་འབྱིན་པའི་གཉེན་པོ་སངས་རྒྱས་ཐམས་ཅད་ཀ ྱི་ ཆོས་ཀ ྱི ་ས ྙི ང་པོ་ཟབ་མོ་ཤེས་རབ་ཀྱི ་ཕ་རོལ་ཏུ་ཕ ྱི ན་པ་དོན་དམ་པའི་བྱང་ཆུབ་ཀྱི་སེམས་སྤྲོས་པ་ཐམས་ཅད་ཉེ་བར་ ཞི་བ་དེ་ཁོ་ན་ཉིད་དེ་ལྟར་དུ་གོམས་པ་ན་ཆོས་ཐམས་ཅད་ཀ ྱི་རང་བཞིན་གཟོད་ནས་རྣམ་པར་དག་པ་སྨྲ་བསམ་ཤེས་ བརྗོད་ཀ ྱི་ཡུལ་མ་ཡིན་པ་ཉིད་དེ་ལྟར་དུ་མཐོང་བར་འགྱུར་ལ། དེའི་ཚེ་སྣང་གྲག་ཙམ་གྱི ་ཆོས་འདི་ཐམས་ཅད་ནི་རང་ བཞིན་གྱི ས་སྟོང་པའི་དངོས་པོ་ར ྨི ་ལམ་ག ྱི ་སྣང་བ་ལྟར་ཁོང་དུ་ཆུད་པས་གཟུགས་བརྙན་ཙམ་གྱི ་ཆོས་འདི་རྣམས་ལ། འདོད་པ་དང༌། མི་འདོད་པ་དང༌། རེ་བ་དང༌། དོགས་པ་དང༌། བླང་བ་དང༌། དོར་བའི་བློ་རང་བཞིན་གྱིས་འཇིག་ པར་འགྱུར་ཏེ། དེ་དག་ལ་ནི། ཐོབ་པ་ཅི་ཡོད་ཤོར་ཅི་ཡོད། ། གང་གིས་རིམ་གྲོ་བྱས་པའམ། ། ཡོངས་སུ་བརྙས་པ་ཅི་ཞིག་ཡོད། ། བདེ་བ་འམ་སྡུག་བསྔལ་གང་ལས་ཡིན། ། མི་དགར་ཅི་ཡོད་དགར་ཅི་ཡོད། ། དེ་ཆོས་བརྒྱད་ལ་ཆགས་སྡང་ཞར་ལ་འཇིག་པར་འགྱུར་རོ། །བྱིས་པ་རྣམས་གང་ལ་ཞེན་པའི་ཡུལ་དེ་དག་ལ་མཁས་ པ་རྣམས་ཇི་སྙམ་དུ་ཡང་མི་བྱེད་མོད། འདི་ཙམ་ནི་དེ་དག་ལ་ཡོན་ཏན་ཡང་མ་ཡིན་ཏེ། འཇིག་རྟེན་ན་འཆིང་བ་ཀུན་ ལྡན་དུ་མཚུངས་པའི་སྐྱེ་བོ་དག་ཀྱང་བུས་པ་རྣམས་གང་ལ་ཞེན་པའི་བྱེ་མའི་ཁང་བུ་དང་འཇིམ་པའི་རྟ་གླང་སོགས་ལ་

རྒན་པོ་རྣམས་ཅིར་ཡང་མི་སྙམ་པ་སྣང་བའི་ཕྱི ར་རོ། །ཡང་དག་པ་དེ་ཁོ་ན་ཉིད་དུ་སོ་སོར་རྟོག་པའི་ཤེས་རབ་ཀྱི ས་ གཞལ་བྱ་བཙལ་ཞིང་སོ་སོ་རང་རིག་པའི་ཡེ་ཤེས་ཀྱི ས་མཉམ་པར་བཞག་པར་བྱས་ན་སྲེད་པ་པོ་གང་ཞིག་ཡུལ་གང་ ལ་སྲེད་ཅིང་རྒྱུ་མཚན་གང་ལས་སྲེད་དེ་རྨི ་ལམ་ག ྱི ་ས ྨི ག་རྒྱུ་ལ་ར ྨི ་ལམ་ག ྱི་རི་དྭགས་སྲེད་པ་ལྟར་ཆོས་ཐམས་ཅད་དེ་ ཁོ་ན་ལྟར་མཐོང་བར་འགྱུར་ལ། དེ་ལྟར་ཚུལ་བཞིན་དཔྱད་པ་ན་སྔར་མ་རྟོགས་པའི་དུས་བདེན་བདེན་འདྲ་ཞིང་གསོན་ པོ་ལྟར་སྣང་བའི་འཇིག་རྟེན་ག ྱི་སྣང་བ་འདི་ཐམས་ཅད་ནི་གང་ཞིག་ཤེས་རབ་དྲི་མ་མེད་པའི་མདུན་འདིར་ནི་འཆི་ བའམ་ཤི་བ་ལྟར་འགྱུར་ཏེ་རྫུན་པའི་ཕུགས་སྐད་ཅིག་གིས་དིབ་པར་འགྱུར་ཏེ་བྱ་བ་ཅི་ཡང་མི་བྱེད་དོ། །དེའི་ཚེ་འབྱུང་ འགྱུར་མ་འོངས་པ་དེ་གང་ཞིག་ཡིན་ལ། བྱུང་ཟིན་པར་གྱུར་པར་འཛིན་པ་འདས་པའི་ཆོས་དེ་གང་ཞིག་ཡིན། མཛའ་ བའི་གཉེན་བཤེས་དང་ཀྱང་གི་སྒྲས་མི་མཛའ་བར་བཏགས་པ་དགྲ་ཡང་གང་ངམ་སུ་ཞིག་ཡིན་ཏེ་ཆོས་ཐམས་ཅད་ནི་ གཟོད་ནས་ངོ་བོ་ཉིད་ཀྱི ས་ནམ་མཁའ་དང་འདྲ་བ་དངོས་པོ་མེད་ལ། བསམ་དུ་མེད་པ་མཐའ་དང་ཚད་མི་དམིགས་པ་ གང་དུ་ཡང་མཐོང་དུ་མེད་ལ། ནམ་གྱི་ཚེ་འང་མ་མཐོང་བ་མེད་པ་འདི་ལྟ་བུར་ནི་བྱང་ཆུབ་སེམས་དཔའ་བདག་ཉིད་ དང༌། བདག་ཉིད་དང་སྐལ་བ་འདྲ་བའི་བློ་གྲོས་ཅན་རྣམས་ཀ ྱི ས་ཀྱང་ཡོངས་སུ་བཟུང་བར་ག ྱི ས། ཁོང་དུ་ཆུད་པར་ ག ྱི ས། ཀུན་ཆུབ་པར་ག ྱི ས། ནན་ཏན་དུ་ག ྱིས་ཤིག ཞེས་གདམས་ངག་འདོམས་པ་དང་བཅས་པའོ། ། འོ་ན་འཁོར་བའི་རྒྱུ་ནི་སྲེད་པ་ཡིན་ལ་སྟོང་ཉིད་བསྒོམས་པས་སྲེད་པ་ལྡོག་པའི་ཕྱིར་ཉན་རང་གི་དགྲ་བཅོམ་དུ་ འགྱུར་ལ། དེ་ལྟ་ན་ཉན་རང་ནི་ཐེག་ཆེན་པའི་གཡང་སར་བཤད་པ་དང་འགལ་ལོ་ཞེ་ན། དེ་ལྟར་འཁོར་བ་གཞི་རྩ་དང་ བཅས་པ་ཁོང་དུ་ཆུད་པས་མྱ་ངན་ལས་འདས་པ་ལག་མཐིལ་དུ་འོངས་པ་ཡིན་མོད་ཀྱང་དེ་ལ་རྡུལ་ཕྲ་རབ་ཙམ་དུ་ ཡང་ར ྩི་བར་མི་བྱེད་དེ། ཆོས་ཐམས་ཅད་གཟོད་མ་ནས་མྱ་ངན་ལས་འདས་པ་ངོ་བོ་ཉིད་ཀྱི ས་བྱང་ཆུབ་པ་ཁོ་ན་ཉིད་དུ་ མཐོང་བས་གསེར་གྱི་རི་བདུན་གྱི ་ངོས་སུ་སོན་པའི་མིས་ར་གན་གྱི་དུམ་བུ་ལ་གསེར་དུ་གུས་པ་མི་སྐྱེད་པ་བཞིན་ནོ། །དེ་ལྟ་མོད་ཀ ྱི་དེ་ལྟར་མ་རྟོགས་པའི་སེམས་ཅན་ལ་སྙི ང་རྗེ་ཆེན་པོ་ཁོ་ན་བཟོད་མེད་དུ་འཇུག་ཅིང་དེའི་ཚེ་ཡང་སེམས་ ཅན་དང་སྡུག་བསྔལ་དུ་ཅུང་ཟད་ཀྱང་དམིགས་པ་མེད་ལ། དེ་ཙམ་གྱི ས་བཟློགས་སུ་མེད་པའི་སྙི ང་རྗེ་ཆེན་པོ་ཁོ་ན་ འཕེལ་བར་འགྱུར་བ་སྟེ། བྱང་ཆུབ་སེམས་དཔའ་རྣམས་ཀྱི་ཚུལ་ཆེན་པོ་འདི་ལྟ་བུ་ནི་རང་ཅག་བྱིས་པའི་སྐྱེ་བོ་རྣམས་ ཀ ྱིས་ཡིད་ཆེས་པ་དང་མོས་པ་ལྟ་ཞོག་མཉན་པ་ཙམ་དུ་ཡང་དཀའ་སྟེ། སྟོད་ནས་མེ་འབར་ཞིང༌། སྨད་ནས་ཆུ་འབྲུབ་ པའི་ཡ་མ་ཟུང་གི་ཆོ་འཕྲུལ་བྱེ་བ་བརྒྱ་ཕྲག་གིས་བསྒྲུན་དུ་མེད་པའི་ཆོ་འཕྲུལ་ཡ་མ་ཟུང་རྨད་དུ་བྱུང་བ་ནི་འདི་ཡིན་ནོ། ། དེ་ལྟ་མོད་ཀ ྱིས་མ་རྒན་སྨྱོན་པ་ལྟ་བུ་ཅི་བྱ་མཚང་བརླག་པ་འདི་རྣམས་ཀྱི་ངང་ཚུལ་ལ་བལྟས་ན་བདག་ཅག་ བྱིས་པར་མཚུངས་པ་འདི་རྣམས་ཀྱང་གཅིག་ལ་གཅིག་སྙི ང་རྗེས་བཟོད་མི་ནུས་པར་སྣང་ན་བསྐལ་པ་མཐའ་ཡས་ པར་བྱམས་པ་དང་ས ྙི ང་རྗེ་ལ་གོམས་པ་བདག་གི་བདེ་བ་ལ་བལྟོས་པ་རྣམ་པ་ཐམས་ཅད་དུ་སྤངས་པ་སྐུ་གསུང་ ཐུགས་ཡོན་ཏན་ཕ ྲིན་ལས་ཐམས་ཅད་སེམས་ཅན་ཁོ་ནའི་ཆེད་དུ་བཟུང་བ་དེ་རྣམས་ཀྱི ་ས ྙི ང་རྗེ་ཆེན་པོའི་ཆུ་ཀླུང

བགྲང་དུ་མེད་པ་འབད་པ་དང་རྟོག་པ་མེད་པར་རང་བཞིན་གྱིས་འབབ་པ་རྒྱུན་མི་འཆད་པ་བྲི་གང་དུ་མི་མངོན་པ་རྟག་ ཆད་ཀ ྱི ་འགྲམ་ངོགས་སྤངས་པ་ཟག་མེད་ཀྱི ་ཡོན་ཏན་མཐའ་ཡས་པའི་རིན་པོ་ཆེས་དང་བ་སྐྱེ་འགྲོ་ཐམས་ཅད་ཀ ྱི་རྟེན་ གནས་གཅིག་པུ་པར་གྱུར་པ་དེ་དག་གི་བརླབས་ཕྲེང་ཅིའི་ཕྱིར་མི་གཡོ། དེ་ཡང་བདག་ཅག་གི་ཕ་མའི་ཚོགས་འདི་རྣམས་བདག་ཉིད་བདེ་བར་འདོད་པས་ས ྡིག་པའི་ལས་མི་བྱེད་པ་ཅི་ ཡང་མེད་དེ། བདག་འགྲན་ཟླ་མེད་པར་འདོད་པས་ཕ་རོལ་པོ་གསོད་པར་བྱེད་ལ། རྒྱུ་དེས་བདག་ཉིད་སྐྱེ་བ་མཐའ་ ཡས་པར་དམྱལ་བ་ཡང་སོས་སུ་སྐྱེ་བས་ཉིན་རེ་ལ་ལན་ཁྲི་ཕྲག་ཏུ་ཕན་ཚུན་གསོད་པ་མྱོང་ལ། དེ་ལས་ཐར་ནས་ཀྱང་ གང་དུ་སྐྱེས་པར་ཚེ་ཐུང་ཞིང་ནད་མང་ལ་གཞན་གྱི ས་གསོད་པར་བྱེད་པ་ཁོ་ན་མྱོང་ལ། ད་དུང་བྱེད་པ་རྒྱུ་མཐུན་ ལ་སྤྱོད་པས་སྲོག་གཅོད་པ་ལ་དགའ་ཞིང་མོས་པས་དེ་ལས་ལྡོག་པར་དཀའ་ཞིང་ཡང་དེའི་རྣམ་སྨི ན་ག ྱི ་འབྲས་བུས་ དམྱལ་བ་སོགས་སུ་ཟོ་ཆུན་ག ྱི ་རྒྱུན་ལྟར་འཁོར་ཏེ་སྡུག་བསྔལ་ལས་ཐར་དུས་མེད་དོ། ། ཁ་ཅིག་ནི་ཕྱུག་ཅིང་འབྱོར་བར་འདོད་ནས་གཞན་ག ྱི ་ལོངས་སྤྱོད་འཕྲོག་པ་དང་རྐུ་བས་མ་བྱིན་པར་ལེན་ལ། དེའི་རྣམ་སྨི ན་ག ྱི ་འབྲས་བུ་དམྱལ་བ་དང༌། ཡི་དྭགས་ཀྱི ་གནས་གྲངས་མེད་པར་སྡུག་བསྔལ་གྱི ་དམྱལ་ཐག་བཅད་ ནས་གཞན་གང་དུ་སྐྱེས་པ་དེར་ཡང་དབུལ་ཞིང་འཕོངས་ལ་ཡོ་བྱད་རྐུ་འཕྲོག་ལ་འཆོར་བ་ཁོ་ན་དང༌། མེ་ཆུས་ཆུད་ འཛའ་བ་སོགས་རང་ལ་ཕན་མི་ཐོགས་ཤིང་གནས་མིན་དུ་གོད་པ་ཤ་སྟག་འབྱུང་ལ། བག་ཆགས་ཀྱི་དབང་གིས་གང་ དུ་སྐྱེས་ན་ཡང་མ་བྱིན་པར་ལེན་པ་ལ་མོས་ཤིང་ལྡོག་པར་དཀའ་ལ་ཡང་དེའི་རྣམ་སྨི ན་ག ྱི ་འབྲས་བུ་མྱོང་བ་སོགས་ རྒྱུན་མི་འཆད་པར་འཁོར་རོ། ། དེ་བཞིན་དུ་སྤོང་བ་བདུན་ག་ལ་འདི་ལྟ་བུར་ཤེས་པར་བྱ་སྟེ། ཚེ་འདིའི་དེ་རིང་ཕྱི ན་ག ྱི ་ཟས་གོས་ལོངས་སྤྱོད་ ཐམས་ཅད་བཙོངས་ནས་རེག་དུག་ཐུན་གཅིག་ཉོས་ནས་རང་ལུས་ལ་འབྱུག་པ་ལྟར་ཚེ་འདིའི་བདེ་བ་ལྟར་སྣང་སྣ་རེ་ རེའི་ཆེད་དུ་འདི་ཕྱི ན་ག ྱི ་སྐྱེ་བ་འབུམ་དང་བྱེ་བ་དང་ཁྲག་ཁྲིག་མཐའ་ཡས་པའི་བདེ་སྐྱིད་ཐམས་ཅད་འཚོང་བ་ཁོ་ན་ ཡིན་ནོ། །དེ་བཞིན་དུ་སྐྱེ་བ་གཏན་ག ྱི ་ཕ་མ་ཐམས་ཅད་འཁོར་བའི་སྡུག་བསྔལ་དར་དྲག་ཡུན་རིང་མཐའ་མེད་དུ་མྱོང་ བ་འདི་ལ་མྱ་ངན་མི་བྱེད་ལ་ཚེ་གཅིག་པོ་འདིའི་ཉེ་དུར་བཟུང་བ་མགྲོན་ཁང་དུ་ཞག་གཅིག་ཚོགས་པའི་མགྲོན་པོ་ཙམ་ པ་འདིའི་གཅིག་ཤི་བ་ན་མྱ་ངན་གྱི ས་འགྲེ་ལྡོག་པ་དང༌། ལོངས་སྤྱོད་ཀྱི ་རྒྱུ་སྦ ྱིན་པ་ལ་མི་འབད་པར་དོན་མེད་ཏུ་ཚོང་ ལ་སོགས་པས་ཐང་ཤ་ཆད་པར་འབད་ལ། ཟས་གོས་ཙམ་ཞིག་གི་ཆེད་ཏུ་མི་བྱ་བ་མེད་པའི་ཚེགས་ཆེན་པོས་ཚོལ་ ཞིང་འཚོ་བར་བྱེད་པ་སྟེ། དེས་ན། བདག་ཉིད་བདེ་བར་འདོད་རྣམས་ནི། ། འཐབ་དང་སྤྲོ་བའི་རྒྱུ་དག་གིས། རབ་ཏུ་འཁྲུག་དང་དགའ་བར་བྱེད། །

མྱ་ངན་འབད་རྩོལ་རྩོད་པ་དང༌། ། ཕན་ཚུན་གཅོད་དང་འབིགས་པ་དང༌། ། ས ྡིག་དག་གིས་ནི་ཚེགས་ཆེན་འཚོ་བ་འདི་རྣམས་ལ་སུ་ཞིག་སྙིང་མི་བརྩེ། ཡང་རིང་སྲེལ་ཅན་ག ྱི ་མཆོད་རྟེན་ལ་ཕྱག་ གཅིག་བྱས་པས་གསེར་གྱི་ས་གཞིའི་བར་དུ་ལུས་ཁྱོན་གྱི ས་གང་ཁྱབ་པ་དེའི་བྱེ་མ་ཇི་སྙེད་པ་སྟོང་དུ་བསྒྱུར་བའི་ གྲངས་དེ་སྙེད་ཀ ྱི ་འཁོར་ལོས་བསྒྱུར་བ་འཐོབ་པར་གསུངས་པ་ལྟར། དགེ་བའི་ལས་སྣ་རེས་ཀྱང་ལྷ་མིའི་ལུས་འབུམ་ ཕྲག་མང་པོ་འཐོབ་པར་ནུས་པ་ཡོད་ལ། དགེ་བ་དེ་རྣམས་ཆུད་མ་ཟོས་ན་ལྷ་མིའི་ལུས་དེ་སྙེད་འཐོབ་ལ། དེ་རྣམས་ སུ་རྒྱལ་ས ྲི ད་ལ་སོགས་པའི་འབྱོར་པ་ཆེན་པོ་མཐའ་ཡས་པ་སྤྱོད་ཅིང་མི་ལོ་འབུམ་ཕྲག་མང་པོར་འཚོ་བར་ནུས་པ་ སོགས་འབྱུང་མོད་ཀྱང་སླར་དགེ་བ་ཁྱད་པར་ཅན་མ་སྐྱེད་ན་སྔར་ག ྱི ་ཕན་བྱེད་ཀ ྱི་དགེ་བ་དེ་རྣམས་ཟད་པའི་འོག་ཏུ་ སླར་ཡང་ངན་འགྲོར་འཁོར་ཞིང་སྡུག་བསྔལ་མི་བཟད་པ་མྱོང་བར་འགྱུར་བ། བདེ་འགྲོར་ཡང་དང་ཡང་འོངས་ཏེ། ། བདེ་བ་མང་པོ་སྤྱད་བྱས་ནས། ། ཤི་ནས་ངན་སོང་སྡུག་བསྔལ་ནི། ། ཡུན་རིང་མི་བཟད་རྣམས་སུ་ལྟུང་བ་དེ་དག་ལ་ཁྱད་པར་དུ་ཡང་བརྩེ་བར་རིགས་སོ། །དེས་ན་འཁོར་བ་འདི་ནི་གང་ ལ་ཡང་ཡིད་བརྟན་པར་མི་ནུས་པ། གཏིང་འཇིགས་པ། ཡ་ང་བ། འཇིགས་སུ་རུང་བའི་གནས་ཁོ་ན་སྟེ་ས ྲིད་པ་ན་ནི་ དེ་འདྲ་བའི་གཡང་ས་མང་ལ་གང་དུ་སྐྱེས་པ་དེར་ཡང་ནི་སྙི ང་པོ་ཅན་དེ་ཁོ་ན་ཉིད་མིན་པ་ལྟུང་ཞིང་འགྱེས་པ་འདི་འདྲ་ བ་ཁོ་ནའོ། །གང་དུ་སྐྱེས་པ་དེར་ཡང་བདེ་བ་ལ་ཆགས་ཤིང་སྡུག་བསྔལ་ལ་སྡང་བར་བྱེད་པ་ཕན་ཚུན་འགལ་བའི་བློ་ ཁོ་ནའི་གཞན་དབང་དུ་གྱུར་པས་ན་བདེ་བ་འདོད་པའི་ཕྱི ར་སྡུག་བསྔལ་སྒྲུབ་པ་ཁོ་ན་ལ་བརྩོན་པར་འགྱུར་ག ྱི ། ས ྲི ད་ པ་འདི་ན་ནི་བདེ་སྡུག་གི་རང་བཞིན་མི་བདེན་པར་ཤེས་པའི་དེ་ཁོ་ན་ཉིད་ལ་འཇུག་པ་འདི་འདྲ་བ་ནི་རྨི་ལམ་ཙམ་ ན་ཡང་མེད་དོ། །དེས་ན་རྨི་ལམ་ན་བདེ་སྡུག་དང་མྱོང་བ་པོ་གང་ཡང་མེད་ཀྱང་དེ་ལྟར་མ་རྟོགས་རིང་འཁྲུལ་ངོར་སྣ་ ཚོགས་པ་མྱོང་བར་སྣང་བ་ལྟར་འཁོར་བ་གང་དུ་སྐྱེས་པ་དེར་ཡང་དཔེ་མེད་མི་བཟད་པའི་སྡུག་བསྔལ་རྒྱ་མཚོ་མཐའ་ ལས་འདས་པ་མྱོང་བར་སྣང་སྟེ། སྒྱུ་མའི་གཉེན་དང་བྲལ་བའི་སྡུག་བསྔལ་བཞིན་ནོ། །བདེ་འགྲོ་མཐོ་རིས་པ་རྣམས་ ཀྱང་གཉེན་པོའི་སྟོབས་ཆུང་ཞིང་ཚེ་ཐུང་ལ་ཇི་སྲི ད་གསོན་པ་དེར་ཡང་ནད་ཀྱིས་མནར་བ་དང་ནད་མེད་པ་ནའང་བྲེལ་ ཕོངས་སྣ་ཚོགས་པས་དུབ་ཅིང་བྱིས་པར་གྱུར་པ་དང༌། འགྲོགས་པ་དང་གཞན་ག ྱིས་དབང་མེད་དུ་བཀོལ་ཏེ་འགྲོ་བ་ སོགས་སྣ་ཚོགས་པར་སྡུག་བསྔལ་བས་དོན་མེད་དུ་ཚེ་ཟད་པར་འགྱུར་གྱི་དམ་པའི་ཆོས་ཀ ྱི་རྣམ་པར་དཔྱོད་པ་འདི་ ལྟ་བུ་ནི་ནམ་ཡང་རྙེད་པར་དཀའ་སྟེ།


དེར་ནི་དེ་ལྟར་སྟོབས་ཆུང་ཞིང༌། ། དེར་ནི་ཚེ་ཡང་ཐུང་བ་ཉིད། ། དེར་ཡང་གསོན་ནའང་ནད་མེད་ཀྱི ། ། བྱེད་དང་བཀྲེས་ནའི་ངལ་བ་དང༌། ། གཉིད་དང་འཚེ་དང་དེ་བཞིན་དུ། ། བྱིས་དང་འགྲོགས་སོགས་དོན་མེད་ཀྱི ས། ། ཚེ་ནི་དོན་མེད་ཀྱིས་འདའ་ཡི། ། རྣམ་དཔྱོད་ཤིན་ཏུ་རྙེད་པར་དཀའ། ། གལ་ཏེ་ཆོས་ལ་འཇུག་པ་ལན་རེ་བརྙེད་ས ྲི ད་ཀྱང་ཚེ་རབས་མཐའ་ཡས་པར་རྣམ་གཡེང་ཁོ་ན་ལ་གོམས་པའི་ཕྱི ར། རྣམ་གཡེང་ལས་སེམས་ལྡོག་པར་དཀའ་ཞིང་ཕུང་པོ་ལ་ཆགས་པ་ཕུང་པོའི་བདུད་དང༌། ཉོན་མོངས་པའི་སེམས་ཉོན་ མོངས་པའི་བདུད་ཀྱི ་དབང་དུ་གྱུར་པས་ངན་འགྲོར་འཕེན་ལ། མ་རིག་པའི་རྟེན་འབྲེལ་ལས་སྣང་བ་ལྷའི་བུའི་བདུད་ ཀ ྱི ས་ཀྱང་དགེ་བའི་བཤེས་གཉེན་ལྟར་བཅོས་ནས་ཆོས་ལྟར་བཅོས་པ་དང༌། ཐེག་པ་ཆེན་པོ་ལྟར་བཅོས་པ་དང་དབུ་ མ་ལྟར་བཅོས་པ་དང་གསང་སྔགས་ལྟར་བཅོས་པ་སྣ་ཚོགས་བསྟན་པས་མཐོ་རིས་དང་ཐར་པའི་གེགས་བྱེད་ལ། ལམ་ལྟར་བཅོས་པ་ཆེས་མང་བ་དེའི་ཕྱི ར་ལམ་ག ྱི ་གོལ་ས་མང་ལ། ཡང་དག་པའི་དོན་ལ་ནི་སྐྱེ་བོ་དག་ཡིད་ཆེས་པར་ དཀའ་ལ་ལམ་གོལ་བ་ལ་ནི་མོས་པ་མང་བའི་ཕྱིར་ལམ་གྲུབ་པ་ནི་ཆེས་ཉུང་བ་སྟེ། དེར་ཡང་རྣམ་གཡེང་གོམས་པ་ནི། ། ལྡོག་པའི་ཐབས་ནི་ག་ལ་ཡོད། ། དེར་ཡང་ངན་སོང་ཆེན་པོར་ནི། ། ལྟུང་ཕ ྱིར་བདུད་ནི་བརྩོན་པར་བྱེད། ། དེར་ནི་ལོག་པའི་ལམ་མང་ཞིང༌། ། ཐེ་ཚོམ་ལས་ཀྱང་བརྒལ་བར་དཀའ་སྟེའོ། ། མི་ལུས་རྙེད་ཅིང་ཆོས་དང་ཕྲད་པའི་དུས་ལོང་བས་ཕྱགས་བདར་ག ྱི་གསེབ་ནས་ནོར་བུ་རྙེད་པ་ལྟ་བུ་འདི་ལ་མ་འབད་ ན་ཕ ྱི ས་འགྲུབ་པར་དཀའ་སྟེ། སླར་ཡང་དལ་བ་རྙེད་དཀའ་ཞིང༌། །

སངས་རྒྱས་འབྱུང་རྙེད་ཤིན་ཏུ་དཀའ། ། ཉོན་མོངས་ཆུ་བོ་སྤང་དཀའ་སྟེ། ། ཀྱེ་མ་སྡུག་བསྔལ་བརྒྱུད་པར་འགྱུར། ། ཞེས་འཁོར་བ་མཐའ་མེད་དུ་འཁྱམ་དགོས་པའི་དོན་ཏོ། །དེ་ལྟར་སྡུག་བསྔལ་འབའ་ཞིག་གིས་ཐོག་མ་མེད་པ་ནས་སྐད་ ཅིག་ཀྱང་བར་མ་ཆད་པར་མནར་ཡང་མི་སྐྱོའི་སྟེང་དུ་སྡུག་བསྔལ་མ་ཐོབ་ཀ ྱི ས་དོགས་པ་ཕྱེ་མ་ལེབ་མེ་ལ་ལྕེབ་པ་ལྟ་ བུ་འབའ་ཞིག་ཏུ་གནས་པ་འོན་ཀྱང་བདག་ཉིད་བདེ་བར་རློམ་ཞིང་ང་རྒྱལ་ལ་འཆི་བ་མེད་པར་རྟག་ཏུ་ཚེ་འདིས་གནས་ ཆོག་པ་ཙམ་དུ་འཛིན་པ་འདི་རྣམས་ལ་དང་པོ་ཉིད་དུ་གུད་པས་ནོར་འཇོམས་པ་དང༌། རྒས་པས་ལང་ཚོ་འཇོམས་པ་ དང༌། ན་བས་ནད་མེད་པ་འཇོམས་པ་དང༌། འབྲལ་བས་འདུས་པ་འཇོམས་པ་དང༌། འཆི་བས་སྲོག་འཇོམས་པ་རྣམས་ ཀ ྱིས་རིམ་པར་བསད་ནས་སླར་ངན་སོང་མི་བཟད་པ་མྱོང་དགོས་པ་འདི་རྣམས་ལ་ཐབས་ཇི་ལྟར་བྱས་ན་རུང་ཞེས་ བཟོད་མེད་དུ་དགོངས་པ་སྟེ། དེ་ལྟར་ཤིན་ཏུ་སྡུག་བསྔལ་མང༌། ། རང་སྡུག་མི་མཐོང་གང་ཡིན་པ། ། སྡུག་བསྔལ་ཆུ་བོར་གནས་འདི་དག། ། ཀྱེ་ཧུད་མྱ་ངན་བྱ་བར་འོས། ། དཔེར་ན་འགའ་ཞིག་ཡང་ཡང་ཁྲུས། ། བྱས་ཏེ་ཡང་ཡང་མེར་འཇུག་པ། ། དེ་ལྟར་ཤིན་ཏུ་སྡུག་བསྔལ་བར། ། གནས་ཀྱང་བདག་ཉིད་བདེར་རློམ་བཞིན། ། དེ་ལྟར་རྒ་དང་འཆི་མེད་པ། ། བཞིན་དུ་སྤྱོད་པས་གནས་རྣམས་ལ། ། དང་པོ་ཉིད་དུ་བསད་བྱས་ནས། ། ངན་སོང་ལྟུང་བ་མི་བཟད་འོང༌། ། ཞེས་ཤིན་ཏུ་ཐུགས་རྗེ་བའི་ཚིག་གོ །དེ་ལྟར་ཤེས་རབ་དྲི་མ་མེད་པས་གླང་པོ་ཆེ་ས་སྲུང་གི་བུས་མཚོའི་ཚད་ལོངས་ པས་ཇི་མི་སྙམ་པར་འཇུག་པ་ལྟར། འཁོར་བའི་ཚད་ལོངས་པས་སྐྲག་པ་མེད་ཅིང་ཆོས་ཐམས་ཅད་ལ་རང་དབང་དུ་ 

བྱེད་ཀྱང་བདག་ཉིད་སྙི ང་རྗེའི་གཞན་དབང་དུ་གྱུར་པས་དེ་དག་གི་མ་རིག་པ་ལ་སོགས་པ་ནི་སེམས་ཅན་གྱི ་གནས་ ཚུལ་མ་ཡིན་པ་གློ་བུར་བར་མཁྱེན་པས་གཞོམ་ནུས་པ་དང༌། སེམས་ཅན་གྱི ་ཁམས་གཟོད་ནས་དག་པའི་ཕྱི ར། བྱང་ ཆུབ་ཀ ྱི ་ངོ་བོ་ཉིད་དུ་གནས་པས་ཀུན་ཀྱང་བྱང་ཆུབ་ཀ ྱི་སྐལ་བ་ཅན་དུ་གཟིགས་ཤིང་མ་རིག་པ་གློ་བུར་བ་དེ་སེལ་བ་ ལ་དཀའ་བ་མེད་པར་གཟིགས་ནས་སྒྱུ་མ་ལ་སྒྱུ་མར་མ་ཤེས་པས་སྡུག་བསྔལ་བ་ལྟ་བུ་དེ་དག་གི་དོན་དུ་མཐའ་ཡས་ པའི་ཐུགས་བསྐྱེད་ཅིང་བསམ་གྱིས་མི་ཁྱབ་པའི་གོ་ཆ་བསྒོ་བར་མཛད་པ་ནི་ཆོས་ཉིད་ཡིན་ཏེ། དེའི་ཕྱི ར། དེ་ལྟར་སྡུག་བསྔལ་མེས་གདུངས་ལ། ། བསོད་ནམས་སྤ ྲིན་ལས་ལེགས་བྱུང་བའི། ། རང་གི་བདེ་བའི་འཚོག་ཆས་ཀྱི ས། ། ཞི་བྱེད་པར་བདག་ནམ་ཞིག་འགྱུར། ། ཞེས་ཕན་བདེའི་ཡོ་བྱད་ཐམས་ཅད་ཀ ྱིས་སེམས་ཅན་ཐམས་ཅད་གནས་སྐབས་དང༌། མཐར་ཐུག་ཐམས་ཅད་དུ་སྡུག་ བསྔལ་སེལ་ཞིང་ཚིམ་པར་བྱེད་པ་དང༌། ནམ་ཞིག་དམིགས་པ་མེད་ཚུལ་དུ། ། གུས་པས་བསོད་ནམས་ཚོགས་བསགས་ཏེ། ། དམིགས་པས་ཕུང་བར་གྱུར་རྣམས་ལ། ། སྟོང་པ་ཉིད་ནི་སྟོན་པར་འགྱུར། ། ཞེས་ཤེས་རབ་དྲི་མ་མེད་པ་ཡེ་ཤེས་ཀྱི་ཚོགས་ལས་མི་གཡོ་བར་ཐབས་ཕ་རོལ་ཏུ་ཕ ྱི ན་པ་ལྔ་རྫོགས་པར་བསྒྲུབས་ ཏེ་བླ་ན་མེད་པའི་བྱང་ཆུབ་མངོན་དུ་བྱས་ནས་དམིགས་པ་དང་མཚན་མ་དང་ཞེན་པ་ཁོ་ནས་རང་གཡོས་ཀ ྱི ་འདམ་ དུ་རང་ཚུད་པའམ་དར་གྱི ་ས ྲིན་བུ་རང་གི་ཁ་ཆུས་བཅིངས་པ་ལྟར་སྡུག་བསྔལ་བར་གྱུར་པའི་སེམས་ཅན་འདི་རྣམས་ ལ་དམིགས་པ་དང་མཚན་མར་ལྟ་བ་དྲུངས་ནས་འབྱིན་པ་ཤེས་རབ་ཀྱི ་ཕ་རོལ་ཏུ་ཕ ྱི ན་པ་སྟོང་པ་ཉིད་ཟབ་མོའི་ཆོས་ ཀ ྱི ་འཁོར་ལོ་བསྐོར་ཏེ། རང་རྒྱུད་ཀྱི ་ཆོས་སྐུ་མངོན་དུ་བྱེད་པ་ལ་འགོད་པ་དེ་ལྟ་བུར་བདག་ནམ་གྱི་ཚེ་འགྱུར་ཞིག་གུ་ ཞེས་སྨོན་པས་ཐུགས་བསྐྱེད་པ་སྟེ། འདི་ལྟར་ཤེས་པས་སྲིད་པ་ལ་མི་གནས་ཤིང༌། སྙི ང་རྗེས་ཞི་བ་ལ་མི་གནས་པ་ འདི་ནི་ཐེག་པ་ཆེན་པོ་ཡོངས་སུ་རྫོགས་ཤིང་ཡོངས་སུ་ཚང་བ་ཡིན་ལ། གང་བསྒོམ་པར་བྱ་བ་སྟོང་ཉིད་སྙི ང་རྗེ་དང༌། དེ་སྒོམ་པའི་ཕན་ཡོན་དང༌། དེའི་བྱེད་ལས་ཐམས་ཅད་ཀྱང་ལྷན་ཅིག་ཏུ་བསྟན་པ་ཡིན་ནོ། །འདིར། བདེ་བའི་འཚོག་ ཆས་ཀ ྱིས། ཞེས་བཏོན་ན་འཚོག་ཆས་ནི་ཡོ་བྱད་མཁོ་རྒུའི་དོན་ཡིན་པས་རྫོགས་ལྡན་ག ྱི ་སྤ ྲི ན་ལས་མཁོ་དགུ་འབྱུང་ བ་ལྟར་ཞེས་བྱ་ལ།

གཞུང་དུ་མར། རང་གི་བདེ་བའི་ཚོགས་ཆར་གྱི ས། །ཞེས་ཡོད་པ་ལྟར་ན་སྤ ྲིན་ལས་ཆར་འབྱུང་བ་ལྟར་ཞེས་ བཤད་པར་བྱའོ། །འདི་རྣམས་སུ་དགེ་བའི་ལྷས་ནི། རྙེད་སོགས་ཆོས་བརྒྱད་དང་སྲེད་པ་ལ་སོགས་པ་ཐམས་ཅད་ བརྫུན་ཡིན་ནོ། །ཞེས་བསྟན་པའི་ཕྱིར་དེ་ལྟར་སྟོང་པའི་སོགས་སོ་ཞེས་དང༌། དེ་དག་ཀྱང་སྲེད་པ་ལས་བྱུང་བས་ན་དེ་ ཉིད་དུ་ནི་སོགས་དང༌། མི་འཆི་བ་སོགས་ལ་སྲེད་དགོས་སོ་ཞེ་ན། གསོན་པོའི་སོགས་ཏེ་ཞེས་དཔྱད་ན་འཆི་བ་དང་ གསོན་པ་མི་འགྲུབ་པའི་དོན་དུ་འབྲུ་གཉེར་ཞིང༌། བྱུང་བ་དང་འབྱུང་འགྱུར་གྱི ་ཡུལ་ལ་སྲེད་དོ་ཞེ་ན། འབྱུང་འགྱུར་ སོགས་དང༌། གཉེན་བཤེས་སོགས་ལ་སྲེད་དོ་ཞེ་ན། གཉེན་གང་སོགས་དང༌། དེ་ཐམས་ཅད་མ་སྐྱེས་པའི་ཕྱི ར་ན་ནམ་ མཁའ་ལྟ་བུ་ཡིན་པ་དང༌། གཞུང་འདི་བདག་དང་སྐལ་བ་མཉམ་པའི་དོན་དུ་བྱས་པ་ཡིན་པས་བདག་འདྲ་བས་བཟུང་ བར་ག ྱིས་ཞེས་དང༌། བདེ་བ་དང་སྡུག་བསྔལ་གྱི་སེམས་ཡོད་དོ་ཞེ་ན། བདག་ཉིད་སོགས་ཀ ྱིས་དེ་རྣམས་སྒྱུ་མ་ལྟར་ བསྟན་པ་དང༌། དེ་ཡང་ཕན་ཚུན་འགལ་བ་སྟེ་ཚ་གྲང་ལ་སོགས་པ་དག་དང་སེམས་ཅན་གཞན་དག་ཀྱང་ཕན་ཚུན་མི་ མཐུན་པར་གྱུར་པས་གནས་པ་ན་སྲེད་མིན་ཞེས་བྱ་བ་སྲེད་པ་མེད་པར་མ་གྱུར་གྱི་བར་དུ་དེ་ཁོ་ན་ཉིད་མ་ཡིན་པ་འདི་ མེད་པར་མི་འགྱུར་གྱི་ཞེས་དང༌། བསོད་ནམས་སྤ ྲིན་ནི་བསོད་ནམསཀ ྱི ་ཕུང་པོ་འོ་ཞེས་དང༌། བསགས་པ་ནི་ཉེ་བར་ བསྡུས་པའོ་ཞེས་འབྲུ་བཀྲལ་ཏོ། ། བི་བྷུ་ཏིས། དེ་ཁོ་ན་ཉིད་མི་ཤེས་པས་བརྫུན་པ་ལ་མངོན་པར་ཞེན་ན་རང་ཉིད་ཀྱི ས་རང་སྡུག་པར་བྱེད་དེ། དེ་ ལྟར་བཤད་པའི་ལམ་གྱིས་ཐམས་ཅད་རང་བཞིན་མེད་པ་ལ་གང་རུང་ལས་ཅི་ཐོབ་གང་རུང་གི་སུ་ཞིག་ལ་ཤོར་ཞེས་ སོགས་དང༌། དཔྱད་ན་གསོན་པའི་འཇིག་རྟེན་གང་ཡིན་ཏེ། མེད་པས་སོ་གང་ཞིག་འདིར་འཆི་བར་འགྱུར་ཏེ་གང་བྱུང་ བར་གྱུར་ཞེས་སོགས་དང༌། ཐམས་ཅད་ནམ་མཁའ་དང་འདྲ་བ་བདེན་པའི་དོན་གོམས་པ་ཁྱད་པར་བའི་མཐུ་ལས་ བྱུང་བའི་རྣལ་འབྱོར་པའི་ཡེ་ཤེས་ལ་སྣང་ངོ༌། །དེ་བཞིན་དུ་བདག་འདྲ་བ་གཞན་གྱི ས་ཀྱང་དེ་ཁོ་ན་ཉིད་ཐེ་ཚོམ་མེད་ པར་བཟུང་བར་བྱའོ་ཞེས་དང༌། བྱིས་པ་རྣམས་འཐབ་པའི་རྒྱུས་རབ་ཏུ་འཁྲུག་སྤྲོ་བའི་རྒྱུས་དགའ་བར་བྱེད་དོ་ཞེས་ སོགས་དང༌། ས ྲིད་པ་དེ་ནི་དེ་ཉིད་མ་ཡིན་པ་གཟུགས་སོགས་འདི་འདྲ་བས་རྨོངས་པར་བྱེད་པ་དང༌། དེའི་དོན་དུ་ཕན་ ཚུན་དུ་འགལ་བ་འབྱུང་སྟེ་མུ་བཞི་དང་བྲལ་བའི་དེ་ཉིད་མི་རྟོགས་པས་སོ་སོགས་དང༌། རྒྱང་འཕེན་པ་དང༌། དཔྱོད་པ་ པ་སོགས་ལམ་ལོག་པ་མང་བས་ཞེས་དང༌། བསད་དེ་སོགས་ལ་ན་རྒས་འཆི་གུད་ཀྱི་རི་བོ་བཞིས་ཕྱོགས་བཞི་ནས་ ཕྱེ་མར་རློག་པ་རྒྱལ་པོ་ལ་གདམས་པའི་མདོ་དྲངས་ཤིང༌། ཚིགས་བཅད་ཐ་མ་གཉིས་ཀྱི ་དང་པོས་མངོན་མཐོ་ལ་སྦྱོར་ བ་དང༌། ཕ ྱི་མས་ངེས་ལེགས་ལ་སྦྱོར་བར་བཤད་དོ། ། འགྲེལ་ཆུང་ལས་ནི། དེ་ལྟར་སྟོང་པའི་ཞེས་སོགས་ནི་ཡོན་ཏན་དང༌། སྐྱོན་ཁྱད་པར་མེད་པར་སྟོན་པའོ། །ད་ནི་ བྱིས་པ་མ་རིག་པས་ལྡོངས་པ་རྣམས་ཀ ྱི་མ་རིག་པའི་སྤྱོད་པ་སྟོན་པ་བདག་ཉིད་སོགས་ཏེ། ཞེས་དང༌། འོན་ཏེ་འཁོར་ བའི་སྡུག་བསྔལ་སྐྱེ་བ་ལ་ཡང་དག་པའི་ཤེས་པ་ཉིད་རྒྱུར་ཅི་སྟེ་མི་འདོད་ཅེ་ན། དེར་ཡང་ཞེས་སོགས་ཏེ། གང་ཤིན་ ཏུ་མི་བཟད་པའི་ཚོར་བས་གནོད་པ་འཁོར་བའི་ཕན་ཚུན་འགལ་བའི་ངལ་བ་ཆེན་པོ་འདི་འདྲ་བ་ཡོད་པ་དེར་ཡང་དག་

པའི་ཤེས་པ་འདི་ལྟ་བུ་སྲིད་པའི་རྒྱུར་འཐད་པ་མ་ཡིན་ནོ། །ཞེས་པ་གཅིག་ཏུ་ངེས་པའོ། །དེར་ཡང་ཞེས་སོགས་ནི་དེ་ ཁོ་ནར་མེད་པ་ཉིད་གསལ་བར་བྱེད་དོ་ཞེས་དང༌། གསོན་པར་རེ་བ་དང༌། ནད་མེད་པར་རེ་བ་དང༌། གཞན་ལ་བསྟེན་ པ་ལ་སོགས་པའི་བྱེད་པས་སོ་ཞེས་དང༌། ལོག་པའི་ལམ་ཞེས་པ་ལོག་པའི་ལྟ་བར་ལྷུང་བའོ་ཞེས་དང༌། དེ་ལྟར་རྒ་དང་ སོགས་ཀ ྱིས་མང་དུ་སྨྲས་པས་ཅི་བྱ་སྟེ་འདི་ཐམས་ཅད་མ་རིག་པའི་རྣམ་པར་འགྱུར་བ་ཡིན་པར་བསྟན་ཏོ་ཞེས་དང༌། འཁོར་གསུམ་མི་དམིགས་པས་བསོད་ནམས་ཀ ྱི་ཚོགས་བསྒྲུབས་ཏེ་ནམ་ཞིག་གཞན་ལ་སྟོན་པར་འགྱུར་ཞེས་སམ། གསུམ་མི་དམིགས་པས་ཚོགས་གཉིས་བསྒྲུབས་ཏེ་དམིགས་པ་ཅན་རྣམས་ལ་སྟོང་ཉིད་སྟོན་པར་ནམ་འགྱུར་ཞེས་ དོན་རྣམ་པ་གཉིས་སུ་བཤད་དོ། ། བོད་ཁ་ཅིག་ནི། ཤེས་རབ་ཐོབ་པའི་བྱ་བ་ལ་རང་གིས་སྟོང་ཉིད་སྒོམ་ཚུལ་དང་གཞན་ལ་སྙི ང་རྗེ་སྒོམ་ཚུལ་ལོ། །དང་པོ་དེ་ལྟར་སྟོང་པའི་སོགས་དང༌། གཉིས་པ་བདག་ཉིད་བདེ་བར་སོགས་ལ་འཆད་པ་ནི་ས་བཅད་མི་མཛེས་པར་ སྣང་སྟེ། ས ྙི ང་རྗེའང་རང་ཉིད་ཀྱི ས་སྒོམ་དགོས་པའི་ཕྱིར། དེས་ན་གནས་ལུགས་སྟོང་ཉིད་སྒོམ་པ་དང་དེ་ལྟར་མ་རྟོགས་ པ་ལ་ས ྙི ང་རྗེ་སྒོམ་པ་ཞེས་བཤད་ན་ལེགས་སོ། ། བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། ཤེས་རབ་ཀྱི ་ཕ་རོལ་ཏུ་ཕ ྱིན་པའི་ལེའུ་སྟེ་དགུ་པ་རྣམ་པར་ཕྱེ་ བའོ།། །།

ལེའུ་བཅུ་པ། ཡོངས་སུ་བསྔོ་བ་བསྟན་པ། དེ་ལྟར་བརྩམས་པའི་དགེ་བ་ལེགས་པའི་ཚོགས་ཉིད་དུ་བསྔོ་བར་འབྲེལ་བའི་ཕྱིར། ད་ནི་ཡོངས་སུ་བསྔོ་བའི་ལེའུ་ བཤད་པར་བྱའོ། ། འདི་ལ་གཉིས། བསྔོ་བ་སྤ ྱིའི་དོན་དང༌། གཞུང་གི་དོན་ཏོ། །དང་པོ་བསྔོ་བ་སྤ ྱིའི་དོན་ལ་ཡང༌། གང་བསྔོ་བའི་དགེ་ བ་ངོས་བཟུང༌། གང་དུ་བསྔོ་བའི་དམིགས་ཡུལ་བཤད། དགོས་པ་གང་གི་ཆེད་དུ་བསྔོ་བ་བསྟན། བསྔོ་བའི་བྱེད་ལས་ ཀ ྱི ་ཕན་ཡོན་བཤད། ཇི་ལྟར་བསྔོ་བའི་ཚུལ་བསྟན། བསྔོ་བའི་ཆོ་ག་ཉིད་བཤད་པ་སྟེ་དོན་དྲུག་ལས། དང་པོ་གང་བསྔོ་ བ་ནི། རང་གིས་བགྱིས་པའི་དགེ་བ་དེ་གཙོ་བོར་བྱས་ནས་འདུས་བྱས་དང༌། འདུས་མ་བྱས་པའི་དགེ་བ་ཇི་སྙེད་དོ་ཅོག་ གཅིག་ཏུ་བསྡུས་ནས་བསྔོ་བ་སྟེ། རྡོ་རྗེ་རྒྱལ་མཚན་གྱི ་བསྔོ་བ་བཅུ་པའི་ཚིགས་སུ་བཅད་པར། འགྲོ་ཀུན་དགེ་བ་ཇི་སྙེད་ཡོད་པ་དང༌། ། བྱས་དང་བྱེད་འགྱུར་དེ་བཞིན་བྱེད་པ་དང༌། །ཞེས་སོ། ། དེ་ཡང་སེམས་ཅན་ཐམས་ཅད་ཀྱི་སེམས་ཀྱི་རང་བཞིན་གཟོད་མ་ནས་རྣམ་པར་དག་པ་སངས་རྒྱས་ཐམས་ཅད་ཀ ྱི་ ངོ་བོ་ཉིད་དུ་ཞུགས་པ་གང་ཡིན་པ་འདི་ནི། རྣམ་པ་ཐམས་ཅད་དུ་སྤྲོས་མཚན་གྱི ས་མ་གོས་པ་ཆོས་ཀ ྱི ་དབྱིངས་ཇི་ལྟ་ བར་གནས་ཤིང༌། འདི་རྟོགས་པ་ལས་བླ་ན་མེད་པའི་སངས་རྒྱས་ཐོབ་པར་འཇོག་པའི་ཕྱི ར་སངས་རྒྱས་ཀ ྱི་རིགས་ ཞེས་བྱ་ལ། འདིའི་ཡང་རང་བཞིན་རྣམ་དག་གི་ཆ་ནི་རང་བཞིན་དུ་གནས་པའི་རིགས་དང༌། སྟོབས་སོགས་ཡོན་ཏན་ ཐམས་ཅད་འབྱུང་རུང་ས་བོན་ལྟར་གནས་པ་ནི་རྒྱས་འགྱུར་གྱི་རིགས་ཞེས་བྱ་སྟེ། ངོ་བོ་ཉིད་དེ་ཁོ་ན་ཡོན་ཏན་འབྱུང་ རུང་དུ་གནས་ཤིང༌། ཡོན་ཏན་འབྱུང་རུང་དེ་ཁོ་ན་ངོ་བོ་ཉིད་ཀྱི ས་རྣམ་པར་དག་པས་ན། དབྱེར་མེད་པ་ཇི་ལྟར་ནམ་ མཁའ་ཆོས་གང་གིས་ཀྱང་མ་བསྡུས་ཤིང་ཅིར་ཡང་མ་གྲུབ་པ་དང༌། ཐམས་ཅད་ལ་གོ་འབྱེད་པ་གཉིས་དབྱེར་མེད་པ་ ལྟ་བུ་འདི་ནི་དགེ་བ་ཐམས་ཅད་ཀྱི་གཞི་རྟེན་ཡང་ཡིན་ལ། གང་ལས་དགེ་བ་འབྱུང་བའི་གནས་ཀྱང་ཡིན་ཞིང༌། འདི་ ཉིད་ལ་ཡང་དག་པའི་དགེ་བར་ཡང་གསུངས་ཏེ། རྒྱན་སྟུག་པོ་བཀོད་པའི་མདོ་ལས། རྒྱལ་པོ་སེམས་ནི་བསམ་མི་ཁྱབ། ། རྟག་ཏུ་རང་བཞིན་འོད་ཅན་ནོ། ། དེ་བཞིན་གཤེགས་པའི་སྙི ང་པོ་སྟེ། །

ྡོ་བ་རྣམས་ཀ ྱི་གསེར་བཞིན་གནས། །ཞེས་དང༌། ཀུན་གཞི་ངང་ལུགས་དགེ་བ་ནི། ། རྒྱལ་སྲས་རྣམས་ཀ ྱི ས་མཐོང་ཐོས་ཏེ། ། ཀུན་གཞི་མཆོག་ཏུ་དགེ་བ་ནི། ། ཐམས་ཅད་ལུས་ལ་ཞེན་པ་སྟེ། །ཞེས་དང༌། ཀུན་གཞི་དྲི་མེད་བསོད་ནམས་ཀ ྱི ས། ། དེ་བཞིན་གཤེགས་པར་འགྱུར་བ་ཡིན། །ཞེས་དང༌། ས་རྣམས་སྣ་ཚོགས་ཀུན་གཞི་སྟེ། ། བདེ་གཤེགས་སྙི ང་པོ་དགེ་བའང་དེ། ། ས ྙི ང་པོ་དེ་ལ་ཀུན་གཞིའི་སྒྲས། ། དེ་བཞིན་གཤེགས་པ་སྟོན་པར་མཛད། །ཅེས་སོ། ། དེ་ཡང་དགེ་བའི་སྒྲ་ནི་བྱས་པའི་ལས་ལ་འཇུག་པ་དང༌། དངོས་པོ་རྣམས་ཀ ྱི ་ངོ་བོ་ཉིད་ལ་འཇུག་པའི་སྐབས་གཉིས་ ཡོད་དེ། དེ་ཡང་སྦྱི ན་སོགས་བྱས་པའི་ལས་ལ་འཇུག་པའི་ཚེ་ནི་འདི་ནི་ལེགས་པར་བྱས་སོ། །དགེ་བར་བྱས་སོ། །བྱ་ བར་འོས་པ་བྱས་སོ། །ཞེས་པའི་དོན་ག ྱིས་དགེ་བའི་སྒྲར་འཇོག་པ་ཡིན་ལ། ཆོས་ཉིད་རང་བཞིན་གྱིས་དག་པ་ལ་དགེ་བར་བཤད་པ། ཀུན་གཞི་ངང་ལུགས་དགེ་བ་ནི། །ཞེས་དང༌། ཀུན་གཞི་མཆོག་ཏུ་དགེ་བ་ནི། ། ཞེས་བཤད་པ་ལྟ་བུ་ནི་བྱས་པའི་དགེ་བར་བཞག་པ་མ་ཡིན་ཡང་ངོ་བོ་ཉིད་ཀྱི ས་རྣམ་པར་དག་ལ། འདིའི་མཐུས་དགེ་བློ་རྣམས་སྐྱེ་བ། གལ་ཏེ་སངས་རྒྱས་ཁམས་མེད་ན། ། སྡུག་ལ་སྐྱོ་བར་མི་འགྱུར་ཞིང༌། ། ཞེས་སོགས་གསུངས་པ་ལྟར། མི་དགེ་བ་དང་ལུང་དུ་མ་བསྟན་པའི་ཕྱོགས་ན་མི་གནས་ཤིང་དགེ་བ་འབྱུང་བ་དང་

གནས་པའི་རྟེན་བྱེད་པའི་ཆ་ནས་རང་བཞིན་རྣམ་དག་གི་དགེ་བར་བཤད་པ་ཡིན་ཏེ། དཔེར་ན། མི་ཞིག་སྦྱི ན་གཏོང་ སོགས་རྒྱ་ཆེན་པོ་ལ་འཇུག་པ་ན་འདིས་ནི་དགེ་བ་བྱས་ཏེ། སྐྱེས་བུ་དགེ་བ་ཅན་ཡིན་ནོ་ཞེས་སྒྲོག་ལ། ཡང་མི་ཞིག་ དངོས་སུ་སྦ ྱི ན་པ་སོགས་མི་བྱེད་བར་གཉུག་མར་གནས་ཀྱང༌། རང་བཞིན་གྱིས་རྒྱུད་དྲང་ཞིང་ཀུན་ལ་གཉེན་གཤིན་ པ་ཞིག་ན་མི་འདི་ནི་རང་བཞིན་གྱིས་དགེའོ་ཞེས་འཇོག་པ་ལྟ་བུ་ཡིན་ནོ། ། དེས་ན་མཐོ་རིས་སམ། ཐར་པ་ཙམ་མམ། ཐམས་ཅད་མཁྱེན་པའི་གོ་འཕང་དངོས་སམ། བརྒྱུད་ནས་འཐོབ་པར་ བྱེད་པའི་རྒྱུ་གང་གི་རྒྱུད་ལ་གནས་པ་ནི་གང་བསྔོ་རྒྱུའི་དགེ་བའི་མཚན་ཉིད་ཡིན་ལ། དབྱེ་ན། མངོན་མཐོ་ངེས་ལེགས་ཀྱི་དགེ་བ་གཉིས་སམ། ཟག་བཅས་ཟག་མེད་ཀྱི་དགེ་བ་གཉིས་སམ། འདུས་ བྱས་མ་བྱས་ཀ ྱི་དགེ་བ་གཉིས་ལ་སོགས་པ་དུ་མར་འགྱུར་ལ། འདུས་བྱས་པའི་དགེ་བ་ལ་སེམས་པ་དང༌། བསམས་ པའི་དགེ་བ་གཉིས་སམ། སྒོ་གསུམ་ག ྱི་དགེ་བ་གསུམ་ལ་སོགས་པར་འགྱུར་ལ། ཁྱད་པར་ཐེག་ཆེན་ལ་ཕ་རོལ་ཏུ་ཕ ྱི ན་ པ་དང༌། ཕ་རོལ་ཏུ་ཕ ྱིན་པ་མ་ཡིན་པ་གཉིས་སུ་འགྱུར་ཞིང༌། སྤྱི ར་བྱེད་པ་པོ་དང་གང་བྱས་པ་དང༌། ཇི་ལྟར་བྱས་པའི་ ཚུལ་སོགས་ལས་དབྱེ་བ་མཐའ་ཡས་པར་ཡང་འགྱུར་རོ། ། དེས་ན་འགྲོ་ཀུན་དགེ་བ་ཇི་སྙེད་ཡོད་པ་ཞེས་གསུངས་པ་ཡང་ངོ་བོ་ཉིད་རང་བཞིན་གྱིས་དགེ་བ་འདི་མེད་ པའི་སེམས་ཅན་མི་སྲི ད་པས་འགྲོ་ཀུན་ག ྱི་དགེ་བ་ཇི་སྙེད་ཡོད་པ་དང་ཞེས་ཕྱོགས་གཅིག་དེ་ལ་དགོངས་ཤིང༌། དེའི་ མཐུས་སྦ ྱི ན་སོགས་ཀ ྱི་དགེ་བ་བྱེད་པའི་སེམས་ཅན་ཡང་མང་ཞིག་ཡོད་པས་དེ་དག་གིས་བྱས་པ་དང༌། བྱེད་པར་ འགྱུར་བ་དང༌། བྱེད་བཞིན་པ་ཐམས་ཅད་ཅེས་གསུངས་པ་ཡིན་ནོ། ། འདི་ལྟར་མིན་ན་འགྲོ་ཀུན་དགེ་བ་ཇི་སྙེད་ཡོད་པ་ཞེས་པའི་སྒྲ་མི་རིགས་ཏེ། སེམས་ཅན་གྱི་ནང་ན་མི་ཁོམ་པར་ སྐྱེས་པ་ནི་ནམ་མཁའ་ཇི་ཙམ་པ་དེ་ཙམ་དང་དགེ་བ་བྱེད་པའི་ལྷ་མི་དངོས་ནི་དེ་ལས་རྩ་མཆོག་གི་བུ་ག་ཙམ་ཡིན་ལ། མི་ཁོམ་པར་སྐྱེས་པ་དགེ་བ་བྱེད་པ་ནི་མི་སྲིད་པ་ཙམ་ཡིན་ན་སེམས་ཅན་ཐམས་ཅད་ཀྱི་དགེ་བ་ཇི་སྙེད་ཡོད་པ་ཞེས་ ག་ལ་གསུང༌། དེས་ན་དགེ་བ་བེམ་པོའི་རྫས་རིག་བྱེད་མ་ཡིན་པའི་གཟུགས་སུ་གྲུབ་པར་འདོད་པ་བྱེ་བྲག་ཏུ་སྨྲ་བས་རང་ འདོད་ཀ ྱིས་བཏགས་པ་ཡིན་ལ། མངོན་པ་ལས། འདུས་མ་བྱས་ཀ ྱི་དགེ་བ་མ་བཤད་པ་ཙམ་གྱི ས་ཀྱང་འདུས་མ་བྱས་ པའི་དགེ་བ་ཁེགས་པ་མ་ཡིན་ཏེ། མངོན་པ་ནི་དེང་སང་བོད་ན་གདགས་པ་དང༌། མཛོད་དང༌། ཀུན་ལས་བཏུས་ལ་ འདོད་པར་ཟད་ལ། འདི་དག་ལས་སྔ་མ་གཉིས་ནི་ཐེག་དམན་གྱི ་ལུགས་ཁོ་ན་དང་ཀུན་ལས་བཏུས་ཀྱང་ཐུན་མོང་གི་ མངོན་པ་ཙམ་ཡིན་ལ། ཐུན་མོང་མ་ཡིན་པའི་ཐེག་ཆེན་རྒྱ་མཚོ་ལྟ་བུའི་འདུས་མ་བྱས་ཀྱི་དགེ་བ་ལ་སོགས་པའི་རྣམ་ བཞག་མི་རིགས་ཏེ། ཐུན་མོང་གི་མངོན་པ་ལས་མ་བཤད་པའི་ཕྱི ར་སྙམ་པ་འདི་འདྲའི་རིགས་པ་ནི་བདུད་ཀྱི ་ག ྲི བ་མ་ ཁོ་ནར་ཟད་དེ། འོ་ན་ཕ་རོལ་ཏུ་ཕ ྱིན་པ་བཅུ་དང༌། ས་བཅུ་དང༌། བྱང་ཆུབ་སེམས་དཔའི་ཆོས་བསམ་ག ྱིས་མི་ཁྱབ་པ་ རྣམས་དང༌། འབྲས་བུ་གསང་སྔགས་ཀ ྱི ་ཆོས་རྣམས་ཀྱང་ཁེགས་པར་འགྱུར་ཏེ། ཐུན་མོང་གི་མངོན་པ་ལས་མ་བཤད་

པའི་ཕྱིར། དེས་ན་ཐེག་པ་ཆེན་པོར་དགེ་བ་ཞེས་བྱ་བའི་དངོས་པོ་རྫས་གྲུབ་ཅིག་འཇོག་པ་ནི་མ་ཡིན་ཏེ་ཟབ་མོ་ལྟ་བའི་ གཞུང་དུ་མངོན་མཐོ་དང་ངེས་ལེགས་ཀྱི་རྒྱུར་རུང་བའི་སྟོང་ཉིད་རྟེན་འབྱུང་གི་ཚོགས་པ་དང༌། རྒྱ་ཆེན་སྤྱོད་གཞུང་དུ་ གཞན་དབང་རྟེན་འབྲེལ་ཙམ་ལ་ཀུན་ནས་བཏགས་པའི་ཚུལ་གྱི ས་འཇོག་ལ། འདུས་བྱས་མ་བྱས་ཀྱང་རྟོག་པའི་སྒྲོ་བཏགས་གོམས་པས་སོ་སོར་འཛིན་པ་ཙམ་ལས་རང་བཞིན་ཐ་དད་པ་ཅི་ ཡང་མེད་པས་དགེ་བ་ལ་འདུས་བྱས་གྱི ས་ཁྱབ་ཅིང་འདུས་མ་བྱས་ཀྱི་དགེ་བ་མི་སྲི ད་དོ་སྙམ་དུ་ཆེ་ཐང་དུ་ངལ་ཞིང་ དུབ་པ་དེ་ལྟ་བུ་ཅི་ཡང་མི་དགོས་ཏེ། ཐོག་མ་ཁོ་ནར་འདུས་བྱས་མ་བྱས་ནི་ཐ་སྙད་དུ་སྒྲོ་བཏགས་པ་སྟེ་ཆོས་གང་ཡང་ དེ་ལྟར་བཏགས་པའི་དུས་དང་མ་བཏགས་པའི་དུས་གང་ནའང་འདུས་བྱས་སམ་འདུས་མ་བྱས་ཞེས་བྱ་བར་གནས་པ་ ནི་འགའ་ཡང་ཡོད་པ་མ་ཡིན་པའི་དོན་འདི་ཐམས་ཅད་ཀྱི ས་གོ་བར་གྱུར་ཅིག ། གང་དུ་བསྔོ་ན། བླ་ན་མེད་པའི་བྱང་ཆུབ་ཁོ་ནར་སྟེ། ཡུམ་ལས། དགེ་བའི་རྩ་བ་ཐམས་ཅད་ཀྱང་རྣམ་པ་ཐམས་ ཅད་མཁྱེན་པ་ཉིད་མ་གཏོགས་པར་ཉན་ཐོས་ཀ ྱི ་སའམ་རང་སངས་རྒྱས་ཀ ྱི ་སར་ཡོངས་སུ་བསྔོར་མི་འཇུག་པའོ། །ཞེས་སོ། ། གང་གི་དོན་དུ་བསྔོ་བ་ནི། བདག་ཉིད་གཅིག་པུའི་དོན་དུ་མ་ཡིན་པར་སེམས་ཅན་ཐམས་ཅད་ཀྱི ་གཏན་དོན་དུ་ བསྔོ་བ་སྟེ། འགྲོ་བའི་དོན་དུ་བྱང་ཆུབ་ཕ ྱིར་ནི་ཐམས་ཅད་བསྔོ། །ཞེས་དང༌། ཁྱད་པར་འཕགས་བསྟོད་ལས། ། བསོད་ནམས་བྱས་པའི་ཚོགས་དག་ནི། ། སེམས་ཅན་རྣམས་ལ་ཡོངས་བསྔོ་བར། ། བཅོམ་ལྡན་ཁྱོད་ཀྱི ས་གང་གསུངས་པ། ། དེ་གཞན་བསྟན་བཅོས་ལས་མ་བཤད། །ཅེས་སོ། ། ཕན་ཡོན་ནི། ཆུ་ཐིགས་པ་གཅིག་རྒྱ་མཚོ་ཆེན་པོར་འཕངས་ན་རྒྱ་མཚོ་མ་ཟད་ཀྱི་བར་ཆུ་ཐིགས་དེ་མི་ཟད་པ་ལྟ་བུ་སྟེ། ཕན་ཡོན་འདིའི་ཁུངས་དེང་སང་བོད་ཡུལ་བ་ཕལ་ཆེར་བློ་གྲོས་རྒྱ་མཚོས་ཞུས་པའི་མདོ་ལས། ཇི་ལྟར་ཆུ་ཐིགས་རྒྱ་མཚོ་ཆེ་ནང་ལྷུང༌། ། རྒྱ་མཚོ་མ་ཟད་བར་དུ་དེ་མི་འཛད། ། དེ་བཞིན་བྱང་ཆུབ་ཡོངས་བསྔོས་དགེ་བ་ཡང༌། ། བྱང་ཆུབ་མ་ཐོབ་བར་དུ་དེ་མི་འཛད། ། ཅེས་འདྲེན་ཡང་བློ་གྲོས་རྒྱ་མཚོས་ཞུས་པའི་མདོ་ན་འདི་མི་མཐོང་ལ། བློ་གྲོས་མི་ཟད་པས་བསྟན་པའི་མདོ་ན་ཚིག་ ལྷུག་པར་ཡོད་དོ། །

 ཇི་ལྟར་བསྔོ་ཚུལ་ནི། སྦ ྱི ན་པ་པོ་དང༌། ཡུལ་དང༌། སྦ ྱིན་པ་ཉིད་དེ་འཁོར་གསུམ་ག ྱི ་རྣམ་པ་གང་ལ་ཡང་མངོན་ པར་ཞེན་པ་མེད་པ་སྒྱུ་མའི་སྐྱེས་བུ་ལ་སྒྱུ་མའི་ལོངས་སྤྱོད་སྦྱིན་ཞིང་བསྔོ་བ་ཞིག་ལ་སྒྱུ་མར་ཤེས་པའི་མིས་རྟོག་པ་ ལྟ་བུ་འཁོར་གསུམ་ག ྱི་རྣམ་པ་ཙམ་ཞིག་འགག་མེད་དུ་སྣང་ཡང་ངོ་བོ་ཉིད་ཀྱི ས་ཀྱང་གང་དུ་ཡང་མི་གནས་པའི་རང་ བཞིན་ཤེས་པས་བསྔོ་བ་སྟེ། ཡུམ་རྒྱན་ལས། ཡོངས་སུ་བསྔོ་བ་ཁྱད་པར་ཅན། ། དེ་ཡི་བྱེད་པ་མཆོག་ཡིན་ནོ། ། དེ་ནི་དམིགས་མེད་རྣམ་པ་ཅན། ། ཕ ྱིན་ཅི་མ་ལོག་མཚན་ཉིད་དོ། །ཞེས་དང༌། སྦ ྱི ན་པ་སྦ ྱིན་བྱ་ལེན་པོ་གཏོང་བོས་སྟོང༌། ། འཇིག་རྟེན་འདས་པའི་ཕ་རོལ་ཕ ྱིན་ཞེས་བྱ། ། གསུམ་པོ་དག་ལ་ཆགས་སྐྱེས་གྱུར་པ་ན། ། འཇིག་རྟེན་པ་ཡི་ཕ་རོལ་ཕ ྱིན་ཞེས་བརྗོད། །ཅེས་སོ། ། དེ་ལྟར་རང་བཞིན་ཤེས་པས་བསྔོ་བ་ནི། དམིགས་པའི་དུག་མེད་པ་འཁོར་གསུམ་རྣམ་པར་དག་པའི་བསྔོ་བ་ཡིན་ལ། ཀུན་ནས་མངོན་པར་ཞེན་པས་བསྔོ་བ་ནི། དུག་དང་བཅས་པ་སྟེ། ཡོངས་བསྔོ་གལ་ཏེ་སེམས་སུ་འདུ་ཤེས་འབྱུང་འགྱུར་ཞིང༌། ། བྱང་ཆུབ་འདུ་ཤེས་ཡོངས་བསྔོ་སེམས་ཅན་འདུ་ཤེས་ན། ། འདུ་ཤེས་ཕྱིར་ན་ལྟ་གནས་སེམས་ནི་གསུམ་ལ་ཆགས། ། དམིགས་པ་ཡོད་པས་ཡོངས་སུ་བསྔོས་པར་ཆུད་མ་ཡིན། ། གང་ལ་འདི་ལྟར་ཆོས་འདི་འགགས་ཤིང་ཟད་པ་དང༌། ། གང་དུ་ཡོངས་སུ་བསྔོ་བ་དེ་ཡང་ཟད་པ་དང༌། ། ཆོས་ཀ ྱི ་ཆོས་ལ་ནམ་ཡང་མི་བསྔོ་ཤེས་གྱུར་ན། ། དེ་ལྟར་རབ་ཏུ་ཤེས་པས་ཡོངས་སུ་བསྔོས་པ་ཡིན། ། གལ་ཏེ་མཚན་མར་བྱེད་ན་དེ་ནི་བསྔོ་མ་ཡིན། ། ཅི་སྟེ་མཚན་མ་མེད་ན་བྱང་ཆུབ་བསྔོ་བ་ཡིན། །

ི་ལྟར་དུག་དང་འདྲེས་པའི་ཁ་ཟས་བཟང་ཟ་བ། ། དཀར་པོའི་ཆོས་ལ་དམིགས་པའང་དེ་འདྲར་རྒྱལ་བས་གསུངས། །ཞེས་སོ། ། འོ་ན་འཁོར་གསུམ་རྣམ་པར་དག་པ་དེ་ནི་གཙོ་བོར་འཕགས་པའི་ཡུལ་དུ་སྣང་ལ། དམིགས་པའི་བསྔོ་བ་ནི། དུག་ བཅས་ཡིན་པའི་ཕྱི ར། སོ་སྐྱེ་ལས་དང་པོ་པས་དགེ་བ་མི་བསྔོ་འམ་ཞེ་ན། སྤྱི ར་སོ་སྐྱེ་ཡིན་ཡང་དགེ་བའི་བཤེས་ གཉེན་གྱིས་ལེགས་པར་ཟིན་པ་རྣམས་ནི་འཁོར་གསུམ་རྣམ་པར་དག་པ་དང་རྗེས་སུ་མཐུན་པའི་ཤེས་རབ་ཡོད་ཅིང༌། སྤ ྱི ར་བླ་ན་མེད་པའི་མཆོད་པ་དང་ཡི་རང་བཤད་པ་ལྟར། འདིར་ཡང་བདག་ལྟ་བུས་གང་ཞིག་གང་དུ་ཡང་དག་པར་ བསྔོ་བ་མི་ཤེས་མོད་ཀ ྱི ། སངས་རྒྱས་རྣམས་ཀ ྱིས་ཇི་ལྟར་མཁྱེན་པའི་རྣམ་པ་དང་འབྱུང་བ་དང་མཚན་ཉིད་གང་ཡིན་ པ་དེ་ལྟར་ཡོངས་སུ་བསྔོའ། །ཞེས་བ ོ སྔོ་བ་འདི་ནི་དུག་མེད་པ་ཡང་དག་པའི་བསྔོ་བར་འགྱུར་བ་ཡིན་ཏེ། སངས་རྒྱས་ རྣམས་ཀ ྱི ས་འཁོར་གསུམ་གཟོད་ནས་དག་པ་ཁོ་ནར་གཟིགས་པའི་ཕྱི ར། དེས་ན་དེ་ལྟས་འདི་ལྟར་ཡོངས་སུ་བསྔོ་བ་བསླབ་བྱ་སྟེ། ཇི་ལྟར་རྒྱལ་བ་དེ་དག་དགེ་བ་དེ་མཁྱེན་པའི། ། རྣམ་པ་གང་ཡིན་འབྱུང་གང་མཚན་ཉིད་གང་ཡིན་ལ། ། རྗེས་སུ་ཡི་རང་དེ་ལྟ་དེ་ལྟར་ཡོངས་སུ་བསྔོ། ། དེ་ལྟར་བསོད་ནམས་བྱང་ཆུབ་ཡོངས་སུ་བསྔོ་བྱེད་ན། ། དུག་མེད་སངས་རྒྱས་མི་སྤོང་རྒྱལ་བས་གསུངས་པ་སྨྲ། ། དེ་ལྟར་ཡོངས་བསྔོ་དཔའ་བོས་འཇིག་རྟེན་དམིགས་ཅན་གྱི ། ། བྱང་ཆུབ་སེམས་དཔའ་ཇི་སྙེད་ཐམས་ཅད་ཟིལ་གྱི ས་གནོན། ། ཞེས་གསུངས་ལ། ལས་དང་པོ་པས་ཀྱང་སྒྲུབ་པར་མི་ནུས་པ་མ་ཡིན་ནོ། །དེས་ན་ཆོས་ཉིད་བསྔོ་རྒྱུའི་དགེ་རྩར་འདོད་ པ་དུག་བཅས་ཡིན་ནོ། །ཞེས་པའང་རང་གིས་དུག་བཅས་དུག་མེད་ཀྱི ་བསྔོ་བའི་རྣམ་བཞག་གསར་པ་བཅས་ནས་ གཞན་ལ་སུན་ཅི་ཕྱི ན་ག ྱི ས་རྒོལ་བ་ཡིན་ཏེ། བསྔོ་བ་དུག་བཅས་སུ་འཇོག་བྱེད་ཁྱེད་ཀ ྱིས་བཤད་པ་དེ་ནི་སངས་རྒྱས་ ཀ ྱི ་བཀའ་མཐོང་བ་ན་མི་སྣང་བའི་ཕྱི ར་རོ། ། གལ་ཏེ་ཆོས་ཉིད་བསྔོ་རྒྱུའི་དགེ་རྩའོ་སྙམ་པ་དེ་དམིགས་པ་ཡིན་པའི་ཕྱི ར་ན་དུག་བཅས་སོ་ཞེ་ན། འོ་ན་ཆོས་ ཉིད་བསྔོ་རྒྱུའི་དགེ་རྩ་མ་ཡིན་ནོ་སྙམ་པ་དེ་ཡང་དམིགས་པ་ཡིན་པས་དུག་བཅས་སུ་ཅིས་མི་མཚུངས། བསྔོ་བས་འགྱུར་ན་འདུས་བྱས་འགྱུར། །

ི་འགྱུར་བསྔོས་པ་དོན་མེད་འགྱུར། ། ཞེས་པ་ཡང་མཁས་པ་ལ་འོས་པའི་གསུང་མ་ཡིན་ཏེ། བསྔོ་རྒྱུའི་དགེ་བ་དེ་བསྔོས་པ་ལས་དགེ་བ་བྱེད་པ་པོ་དེའི་རྒྱུད་ ལ་གང་དུ་བསྔོས་པའི་ཡོན་ཏན་དེ་འཐོབ་པར་འགྱུར་བ་ཡིན་གྱི་དགེ་བ་དེ་བསྔོ་ཡུལ་དེར་འགྱུར་བ་ག་ལ་ཡིན། གལ་ཏེ་ བསྔོ་རྒྱུའི་དགེ་བ་དེ་བསྔོ་ས་དེར་འགྱུར་འགྲོ་ན། བསོད་ནམས་འདི་ཡིས་ཐམས་ཅད་གཟིགས་པ་ཉིད། །ཐོབ་ནས་ཞེས་ པ་བསོད་ནམས་དེ་ཉིད་སངས་རྒྱས་སུ་འགྱུར་བ་སོགས་ཁས་ལེན་དགོས་ལ། ཕ་རོལ་ཏུ་ཕ ྱི ན་པ་དྲུག་བྱེད་པ་པོའི་ བྱང་ཆུབ་སེམས་དཔའ་དེ་འཚང་རྒྱ་བ་ཡིན་གྱི ་ཕ་རོལ་ཏུ་ཕ ྱིན་པ་འཚང་རྒྱ་བ་ནི་བསྐལ་བཟང་གི་སངས་རྒྱས་བཞི་པ་ འདིའི་བསྟན་པའི་རྣམ་གཞག་ལ་མེད་དོ། །དེ་ལྟ་མོད་ཀ ྱི ་སླར་དྲི་བར་བྱ་སྟེ། སྦ ྱི ན་པ་བྱིན་པ་ལས་བྱུང་བའི་དགེ་བ་སྐད་ ཅིག་མ་དང་པོ་དེ་བསྔོས་པས་འགྱུར་རམ་མི་འགྱུར། མི་འགྱུར་ན་བསྔོ་བ་དོན་མེད་དུ་ཁྱེད་རང་གིས་བཤད་ལ། འགྱུར་ ན་སྐད་ཅིག་མ་དང་པོ་དེ་ནི་སྐད་ཅིག་དེ་ཉིད་དུ་འགག་ལ། འགགས་པ་སླར་གཞན་དུ་འགྱུར་བ་ན་ཤེས་བྱ་ལ་མེད་དོ། ། དེས་ན་སྔོན་དུ་སྦ ྱིན་པ་ཙམ་པོ་བ་བྱས་ལ་ཕ ྱི ས་བྱང་ཆུབ་ཀ ྱི་སེམས་སྐྱེས་ཏེ་སྔར་གྱི་དགེ་བ་དེ་ལ་ཕྱི ས་སྙགས་ ཀ ྱི་ཚུལ་གྱི ས་བྱང་ཆུབ་ཏུ་བསྔོས་པ་ན་དཔྱད་པའི་ཚེ་དགེ་བ་དེ་རང་གི་ངོ་བོ་སྐད་ཅིག་སྐད་ཅིག་གི་ཕྲེང་བ་རྣམས་ རང་དུས་སོ་སོར་འགགས་ཤིང་བག་ཆགས་ཀྱི་རྒྱུན་ཀུན་གཞི་ལ་དབྱེར་མེད་དུ་གནས་པ་དེ་ཡང་གང་དུ་ཡང་རྣམ་པ་ གཞན་གྱུར་མེད་མོད་ཀ ྱི་བྱེད་པ་པོའི་བསམ་པ་རྒྱ་ཇེ་ཆེར་སོང་བའི་མཐུ་ལས་རྣམ་པར་སྨི ན་པ་ཕུལ་དུ་བྱུང་བ་གོང་ ནས་གོང་དུ་འཐོབ་པའི་ཕྱིར། དགེ་བ་ཙམ་པོ་བ་ཐེག་ཆེན་དགེ་བར་གནས་གྱུར་པ་དང༌། ཟག་བཅས་ཀྱི་དགེ་བ་ཟག་ མེད་དུ་གྱུར་པ་སོགས་ཀུན་རྫོབ་མ་དཔྱད་པའི་ཐ་སྙད་དུ་བཞག་པ་སྟེ། སྔར་རང་དོན་ཡིད་བྱེད་ཀ ྱི ས་བློས་དགེ་བ་བྱས་ ལ། ཕ ྱིས་གང་ཟག་དེ་བྱང་ཆུབ་སེམས་དཔར་གྱུར་པའི་ཚེ་དགེ་བའི་རྒྱུན་དེ་ལ་ཐ་དད་མེད་ཀྱང་རང་དོན་ཡིད་བྱེད་ཀ ྱི་ བློ་དང་བྲལ་ལ། བྱང་ཆུབ་ཀ ྱི་སེམས་དང་ལྡན་པའི་རྒྱུད་ཀྱི་དགེ་བ་ཡིན་པའི་ཕྱི ར། རྟེན་ག ྱི་གང་ཟག་གི་ཆ་ནས་ཐེག་ དམན་ག ྱི་དགེ་བ་ཐེག་ཆེན་གྱི་དགེ་བར་གནས་གྱུར་ཏོ། །ཞེས་འཇོག་པ་ཡིན་གྱི་དགེ་བ་ཉིད་ནི་གང་དུ་ཡང་འགྱུར་བ་ མ་ཡིན་ནོ། །གཞན་ཡང་གང་དུ་བསྔོས་པ་དེར་དགེ་བ་དེ་འགྱུར་བར་འདོད་ན། རྡོ་རྗེ་རྒྱལ་མཚན་གྱི ་བསྔོ་བ་དྲུག་པར། ཆོས་ཉིད་ཀུན་ཏུ་འགྲོ་བ་ཅི་འདྲ་བ། ། དེ་བཞིན་དེ་དག་ཡོངས་སུ་བསྔོ་བར་བྱེད། ། ཅེས་ཆོས་ཉིད་ཇི་ལྟ་བ་བཞིན་དུ་བསྔོ་བར་གསུངས་པས་དེའི་ཚེ་བསྔོ་རྒྱུའི་དགེ་བ་འདུས་བྱས་དེ་ཆོས་ཉིད་དུ་འགྱུར་ དགོས་པས་དེའི་ཚེ་ཁྱེད་རང་གིས་ཆོས་ཉིད་བསྔོ་བའི་འབྲས་བུ་ཡིན་པ་དང༌། འདུས་བྱས་འདུས་མ་བྱས་སུ་འགྱུར་བ་ ཞིག་ཞལ་གྱིས་བཞེས་པར་འགྱུར་ལ། དེ་ལྟ་ན་དགེ་བ་བསྔོས་པས་འགྱུར་ནས་ཆོས་ཉིད་དུ་གྱུར་པའི་ཕྱི ར་ཆོས་ཉིད་ འདུས་བྱས་ཡིན་པར་ཁྱེད་རང་ལ་ཆེས་ཐལ་བ་ཡིན་ནོ། །གཞན་ཡང༌།

གལ་ཏེ་ཆོས་དབྱིངས་དགེ་བ་ཉིད། ། ཡིན་ན་ཧ་ཅང་ཐལ་འགྱུར་ཏེ། ། ཆོས་ཀ ྱི ་དབྱིངས་ལས་མ་གཏོགས་པའི། ། ཆོས་གཞན་མེད་ཕྱི ར་ས ྡི ག་པ་དང༌། ། ལུང་མ་བསྟན་ཡང་དགེ་བར་འགྱུར། ། ཞེས་པ་འདི་ནི་དེང་སང་གི་ཀློག་པ་པོ་ཐམས་ཅད་ལ་རླུང་ལྟར་གྲགས་པའི་ཤེས་བྱ་སྒོག་གཏུན་མ་ཚིགས་བཅད་དུ་ བྱས་པ་ཡིན་ཏེ། གལ་ཏེ་ཤེས་བྱ་དངོས་མེད་ཉིད། ། ཡིན་ན་ཧ་ཅང་ཐལ་འགྱུར་ཏེ། ། ཤེས་བྱ་ཉིད་ལས་མ་གཏོགས་པའི། ། ཆོས་གཞན་མེད་ཕྱི ར་བྱས་པ་དང༌། ། མི་རྟག་པ་ཡང་དངོས་མེད་འགྱུར། ། ཞེས་ཟེར་བ་ཡིན་པས་ཀློག་པ་པོ་ཐམས་ཅད་ལ་བཞད་གད་ཀ ྱི ་དངོས་པོ་བྱིན་པ་ཡིན་ནོ། །དེ་ལྟ་མོད་ཀ ྱི ་ཁྱེད་རང༌། ཆོས་ཀ ྱི ་དབྱིངས་ནི་འདུས་མ་བྱས། །ཞེས་གསུངས་པ་ཡིན་ལ། དེའི་ཚེ། གལ་ཏེ་ཆོས་དབྱིངས་འདུས་མ་བྱས། ། ཡིན་ན་ཧ་ཅང་ཐལ་འགྱུར་ཏེ། ། ཆོས་ཀ ྱི ་དབྱིངས་ལས་མ་གཏོགས་པའི། ། ཆོས་གཞན་མེད་ཕྱི ར་ས ྡི ག་པ་དང༌། ། ལུང་མ་བསྟན་ཡང་འདུས་མ་བྱས། ། ཡིན་པ་ཉིད་དུ་ཐལ་བར་འགྱུར། ། ཞེས་ཁོ་བོ་སྨྲ་སྟེ་འདི་ནི་གཟུར་གནས་ཀྱི ་ངོར་ལན་དང་བྲལ་བ་ཡིན་ནོ། །དེ་ལྟར་དོགས་པའི་གནས་ཅུང་ཟད་ཀྱང་ བསལ་ནས། མདོར་ན་ཆོས་ཀ ྱི ་དབྱིངས་གཟོད་ནས་རྣམ་པར་དག་ཅིང་དམིགས་མཚན་གྱི ས་མ་གོས་པའི་རང་བཞིན་ ཡང་དག་པར་ཤེས་པས་བདག་དང༌། སེམས་ཅན་དང༌། བྱང་ཆུབ་དང༌། དགེ་བའང་ཆོས་ཉིད་ཀྱི་ཚུལ་གང་ཡིན་པ་དེ་ ཁོ་ནར་མཐོང་བས་དམིགས་མཚན་གྱི་འདུ་ཤེས་ལོག་ཅིང་རྒྱུ་རྐྱེན་ག ྱི་དབང་ལས་སྒྲུབ་ཏུ་མི་རུང་བའི་ཆོས་ཀྱང་མི་

ས ྲི ད་པ་རྟེན་འབྲེལ་ག ྱི་ཚུལ་མཁྱེན་པས་བསྔོ་བ་དང་སྨོན་ལམ་ག ྱི་ཚོགས་མཐའ་ཡས་པ་ལ་འཇུག་པ་འདི་ནི་དམིགས་ མེད་ཀྱི་བསྔོ་བ་ཞེས་བྱ་བ་ཡིན་ནོ། ། ལས་དང་པོ་པ་བློ་ཆུང་བ་ཁ་ཅིག་ནི་ཐོག་མར་རྒྱུ་དགེ་བ་དང་འབྲས་བུ་བྱང་ཆུབ་ལ་ཡིད་ཆེས་པ་ཁོ་ན་བསྐྱེད་ པར་བྱ་སྟེ། ནན་ཏན་ག ྱི ས་གུས་པས་བསྔོར་བཅུག་པས་དད་པ་གོང་དུ་འཕེལ་བར་འགྱུར་ཏེ། ཇོ་བོ་ལ་རྒན་མོ་ཞིག་ གིས་གསེར་གཡུ་ཕུལ་བ་ན་དགེ་བ་འདི་སེམས་ཅན་ཐམས་ཅད་ལ་སྟེར་སྙམ་པས་མཐུན་གྱུར་ག ྱིས་ཤིག་གསུངས་ པ་ན་སེམས་ཅན་ལ་མི་སྟེར་ང་རང་གི་དོན་དུ་བསྔོ་བ་ཞུ་ཞེས་ཞུས་པས་ཐེག་ཆེན་གྱི་རིགས་ཅན་མིན་པར་འདུག་ཀྱང་ དགེ་བ་ལ་ཡིད་ཆེས་པའི་གཏམ་ཡིན་གསུང་ནས་མཉེས་པར་གྲགས་པ་ལྟ་བུའོ། །དེའི་ཕྱི ར་དགོངས་གཅིག་པས་ཆེད་ དུ་མཚན་མར་བཟུང་སྟེ་བསྔོ་བ་གནད་ཟབ་ཅེས་འཆད་པ་ཡང་ཕྱི་མ་འདི་ལ་དགོངས་པ་ཡིན་ནོ། །ཡུམ་རྒྱན་ལས་ནི། ཡོངས་སུ་བསྔོ་བ་ཁྱད་པར་ཅན། ། དེ་ཡི་བྱེད་པ་མཆོག་ཡིན་ནོ། །ཞེས་ངོས་བཟུང་ནས། དབྱེ་ན་བཅུ་གཅིག་སྟེ། དེ་ནི་དམིགས་མེད་རྣམ་པ་ཅན། ། ཕ ྱིན་ཅི་མ་ལོག་མཚན་ཉིད་དོ། ། དབེན་དང་སངས་རྒྱས་བསོད་ནམས་ཚོགས། ། རང་བཞིན་དྲན་པའི་སྤྱོད་ཡུལ་ཅན། ། ཐབས་མཁས་མཚན་མ་མེད་པ་དང༌། ། སངས་རྒྱས་རྗེས་སུ་ཡི་རང་དང༌། ། ཁམས་གསུམ་གཏོགས་པ་མ་ཡིན་དང༌། ། ཆུང་དང་འབ ྲིང་དང་ཆེན་པོ་ཡི། ། བསྔོ་བ་གཞན་ནི་རྣམ་གསུམ་དང༌། ། བསོད་ནམས་ཆེ་འབྱུང་བདག་ཉིད་དོ། །ཞེས་གསུངས་ཏེ།  མཚན་མར་འཛིན་པ་མེད་པས་བསྔོ་བ་དམིགས་མེད་ཀྱི ་བསྔོ་བ་དང༌།  དེ་ལ་ཡང་མ་ཞེན་པས་བསྔོ་བ་ཕ ྱིན་ཅི་མ་ ལོག་པའི་བསྔོ་བ་དང༌།  ངོ་བོ་ཉིད་ཀྱིས་ཞི་བར་ཤེས་པ་དབེན་པའི་བསྔོ་བ་དང༌།  དགེ་བ་ཐམས་ཅད་ཀྱང་འདས་ པ་ནི་འགགས་མ་འོངས་པ་མ་སྐྱེས་ད་ལྟ་བ་རང་བཞིན་མེད་པར་ཤེས་པས་བསྔོ་བ་རང་བཞིན་དྲན་པའི་བསྔོ་བ་དང༌། 

 ས ྲིད་ཞི་གཉི་གར་མི་ལྟུང་བ་ཐབས་མཁས་པའི་བསྔོ་བ་དང༌།  དུག་དང་བྲལ་བ་མཚན་མེད་ཀྱི ་བསྔོ་བ་དང༌།  ཆོས་ཉིད་ཇི་ལྟ་བར་རྗེས་སུ་ཡི་རང་ཞིང་ཆོས་ཉིད་ཇི་ལྟ་བ་དང་སངས་རྒྱས་རྣམས་ཀྱི ས་མཁྱེན་པ་ཇི་ལྟ་བར་ཡོངས་ སུ་བསྔོ་བ་སངས་རྒྱས་ཐམས་ཅད་ཀ ྱིས་གནང་བའི་བསྔོ་བ་དང༌།  ཆོས་ཐམས་ཅད་དུ་མ་ཆུད་ཅིང་བསྔོ་བ་ཉིད་ཀྱང་ མི་དམིགས་པ་ཁམས་གསུམ་དུ་མ་གཏོགས་པའི་བསྔོ་བ་དང༌།  མཚན་མ་མེད་པར་བསྔོས་པས་སྟོང་གསུམ་ག ྱི་ སེམས་ཅན་རྣམས་ཀྱི་དགེ་བ་བཅུ་ནས་གཟུགས་མེད་བཞི་དང་མངོན་ཤེས་ལྔའི་བར་གྱི་དགེ་བ་ཐམས་ཅད་ཟིལ་གྱི ས་ གནོན་པ་ནི་བསོད་ནམས་ཆེན་པོ་འབྱུང་བའི་ཡོངས་སུ་བསྔོ་བ་ཆུང་ངུ་དང༌།  དམིགས་པ་མེད་ཅིང་མ་ཆགས་པར་ བསྔོས་པས་སྟོང་གསུམ་ག ྱི་སེམས་ཅན་རང་རྒྱལ་དུ་གྱུར་པ་ལ་གཅིག་གིས་ཇི་སྲིད་འཚོའི་བར་གྱི ་ཡོ་བྱད་ཐམས་ཅད་ ཀ ྱིས་བསྟབས་པའི་བསོད་ནམས་ཟིལ་གྱི ས་གནོན་པ་ནི་དེ་འབྲི ང་དང༌།  གཞན་མ་ཡིན་པའི་དེ་བཞིན་ཉིད་ཀྱི ས་བསྔོས་པས་སྟོང་གསུམ་ག ྱི་སེམས་ཅན་བྱང་ཆུབ་སེམས་དཔར་གྱུར་ པ་རེ་རེ་ལ་ཡང་ཕྱོགས་བཅུ་རེ་རེའི་ཡང་ཞིང་གངྒཱའི་བྱེ་སྙེད་ཀ ྱི་སེམས་ཅན་དེ་ཐམས་ཅད་ཀྱི ས་ཡོ་བྱད་ཐམས་ཅད་ ཀ ྱིས་བསྐལ་པ་གངྒཱའི་བྱེ་སྙེད་དུ་བསྙེན་བཀུར་བའི་བསོད་ནམས་ཟིལ་གྱི ས་གནོན་པ་དེའི་བསྔོ་བ་ཆེན་པོ་སྟེ། ཐ་མ་ གསུམ་ནི་ཆགས་མེད་ཀྱི ས་བསྔོས་པས་བསོད་ནམས་ཆེན་པོ་འབྱུང་བའི་ཡོངས་སུ་བསྔོ་བ་གསུམ་ཡིན་ལ། མདོར་ན་སྟོང་གསུམ་ག ྱི་སེམས་ཅན་བྱང་ཆུབ་སེམས་དཔར་གྱུར་པའི་དམིགས་བཅས་ཀྱི ་བསོད་ནམས་ཐམས་ ཅད་དམིགས་མེད་ཀྱི ་བསྔོ་བ་གཅིག་གིས་ཟིལ་གྱི ས་གནོན་པ་ཡིན་ནོ། །  དེ་ལ་བསྔོ་བའི་ཆོ་ག་ནི། དཀོན་མཆོག་གི་རྟེན་དང་མཆོད་པ་བཤམ། ཁྲུས་དང་གཙང་སྦྲ་བྱས་ཏེ་ཕྱོགས་ བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་མངོན་སུམ་དུ་བཞུགས་པར་མོས་ཏེ་མཆོད་པ་ཕུལ་ནས་ བསྔོ་བ་འགྲུབ་པ་དང༌། བདེན་ཚིག་གིས་བྱིན་ག ྱི ས་རློབ་པར་གསོལ་བ་གདབ། གཞན་དོན་དུ་དགེ་བ་བསྔོ་བར་བྱའོ་ ཞེས་བྱང་ཆུབ་ཀྱི་སེམས་བསྐྱེད། ཆོས་ཀ ྱི་རང་བཞིན་བློའི་ཡུལ་མ་ཡིན་པའི་དེ་ཁོ་ན་ཉིད་སྨྲ་བསམ་བརྗོད་བྲལ་ག ྱི་ གནས་ལུགས་ལ་མཉམ་པར་བཞག་སྟེ་དེ་ལྟར་མ་རྟོགས་པའི་སེམས་ཅན་གྱི ་དོན་དུ། སངས་རྒྱས་དང་བྱང་ཆུབ་ སེམས་དཔའ་ཐམས་ཅད་བདག་ལ་དགོངས་སུ་གསོལ་བྱ་བ་ལ་སོགས་པས་མཁྱེན་པར་གསོལ་ཏེ། འཇམ་དཔལ་དཔའ་བོས་ཇི་ལྟར་མཁྱེན་པ་དང༌། ། ཀུན་ཏུ་བཟང་པོ་དེ་ཡང་དེ་བཞིན་ཏེ། ། དེ་དག་ཀུན་གྱི ་རྗེས་སུ་བདག་སློབ་ཅིང༌། ། དགེ་བ་འདི་དག་ཐམས་ཅད་རབ་ཏུ་བསྔོ། ། ཞེས་སོགས་ཀ ྱིས་རང་གིས་བསྔོ་བའམ། གཞན་ག ྱི ་རྗེས་ཟློས་བྱ་བས་བསམ་པ་ཐག་པ་ནས་བསྔོ་བར་བྱའོ། ། བསྔོ་བའི་ཚིག་ནི། སྤ ྱི ར་ལས་ཀ ྱི་སྒྲིབ་པ་རྒྱུན་གཅོད་པའི་མདོའི་ཕུང་པོ་གསུམ་པ་ལས་བྱུང་བ། ཐོག་མ་དང་ཐ་

མ་མ་མཆིས་པའི་འཁོར་བ་ན་འཁོར་བའི་ཚེ་བདག་གིས་དགེ་བའི་རྩ་བ་འདུས་བག ྱིས་པར་གྱུར་པ་ཞེས་སོགས་དང༌། བསམ་པ་ཐམས་ཅད་ཡོངས་སུ་རྫོགས་པར་བྱེད་པའི་བསྔོ་བའི་མདོ་ལས། གང་སངས་རྒྱས་ཐམས་ཅད་སྔོན་བྱང་ཆུབ་ སེམས་དཔར་གྱུར་བས་ཕ་རོལ་ཏུ་ཕ ྱི ན་པ་དྲུག་ཡོངས་སུ་རྫོགས་པར་མཛད་པ་འདི་ལྟ་སྟེ། ཞེས་སོགས་དང༌། འགྲོ་བ་ ཐམས་ཅད་ཡོངས་སུ་སྐྱོབ་པར་བྱེད་པའི་བསྔོ་བའི་མདོ་ལས། བསོད་ནམས་ཐམས་ཅད་སེམས་ཅན་ཐམས་ཅད་ཀྱི་བླ་ ན་མེད་པ་ཐམས་ཅད་མཁྱེན་པའི་ཡེ་ཤེས་འཐོབ་པར་བག ྱི་བའི་སླད་དུ་ཡོངས་སུ་བསྔོ་བར་བག ྱི འོ། །ཞེས་སོགས་དང༌། ཡོངས་སུ་བསྔོ་བའི་རྒྱལ་པོ་སྔགས་དང་བཅས་པ་ལས། རྣམ་པ་ཀུན་མཆོག་ལྡན་པ་ཡི། ། སྟོང་པ་ཤེས་པའི་ཏིང་ངེ་འཛིན། ། ཞེས་སོགས་ཚིགས་བཅད་ལྷུག་སྔགས་དང་བཅས་པ་རྒྱས་པར་གསུངས་ལ། འདི་རྣམས་མདོར་བསྡུས་ཏེ་བདག་ གིས་ཡན་ལག་བཞི་པར་ཡང་བྲི ས་ཡོད་དོ། ། སྟོན་པ་སངས་རྒྱས་པའི་ཚེ་བྱང་ཆུབ་ཀྱི་ཤིང་དྲུང་ལས་མ་གཡོས་པར་འོག་མིན་གྱི ་བར་དུ་ལྷ་གནས་སོ་སོར་སྐུ་ སྣང་ཞིང་ཕྱོགས་བཅུ་ནས་བྱང་ཆུབ་སེམས་དཔའི་འཁོར་འདུས་ནས་དམ་པའི་ཆོས་བགྲོ་བ་སངས་རྒྱས་ཕལ་པོ་ཆེའི་ ཆོས་ཀ ྱི ་རྣམ་གྲངས་ལས་རབ་དགའ་ལྡན་དུ་ཕྱོགས་བཅུའི་ཞིང་དེ་བཞིན་གཤེགས་པ་རྡོ་རྗེ་རྒྱལ་མཚན་དང༌། རིན་ ཆེན་རྒྱལ་མཚན་ལ་སོགས་པ་བཅུའི་ཞིང་ནས་བྱང་ཆུབ་སེམས་དཔའི་གཙོ་བོ་རྡོ་རྗེ་རྒྱལ་མཚན་དང༌། རིན་ཆེན་རྒྱལ་ མཚན་ལ་སོགས་པ་དེ་བཞིན་གཤེགས་པ་སོ་སོ་དང་མཚན་གཅིག་པ་རེ་རེ་ཡང་རང་དང་མིང་གཅིག་པའི་བྱང་ཆུབ་ སེམས་དཔའ་ཞིང་གི་རྡུལ་སྙེད་ཀ ྱི ས་བསྐོར་བ་ལྷགས་ཏེ། ཕྱོགས་བཅུར་འཁོད་ནས་རང་རང་གི་སྟོན་པས་བསྟན་པའི་ ཆོས་བགྲོ་བའི་ཚེ། ཐོག་མར་བྱང་ཆུབ་སེམས་དཔའ་རྡོ་རྗེ་རྒྱལ་མཚན་གྱི ས། དེ་བཞིན་གཤེགས་པ་རྡོ་རྗེ་རྒྱལ་མཚན་ དེས་བསྟན་པའི་བསྔོ་བ་བཅུ་བསྟན་པ་བམ་པོ་བདུན་བཤད་དེ། དགེ་བའི་རྩ་བ་འདིས་སྡུག་བསྔལ་གྱི ་ཕུང་པོ་ཐམས་ ཅད་རྣམ་པར་ཟློག་པའི་ཕྱིར། བདག་སེམས་ཅན་ཐམས་ཅད་ཀྱི་གནས་སུ་གྱུར་ཅིག །ཅེས་སོགས་དང་པོ། སེམས་ཅན་ ཐམས་ཅད་ཀ ྱི་འདུ་ཤེས་དང་ཚོར་བ་འགོག་པའི་ཡོངས་སུ་བསྔོ་བ་དང༌། ཀུན་ཏུ་བཟང་པོའི་མཆོད་སྤ ྲི ན་ག ྱི་གཙུག་ལག་ཁང་གྲངས་མེད་པས་སངས་རྒྱས་ཐམས་ཅད་ལ་བསྙེན་བཀུར་ བྱས་པར་གྱུར་ཅིག །ཅེས་སོགས་གཉིས་པ། མི་ཕྱེད་པ་དང་ལྡན་པའི་བསྔོ་བ་དང༌། ཡོངས་སུ་བསྔོ་བ་འདིས་སངས་རྒྱས་བཅོམ་ལྡན་འདས་དེ་དག་སངས་རྒྱས་ཀྱི་རྣམ་པར་སྤྱོད་པའི་བདེ་བ་ བསམ་ག ྱིས་མི་ཁྱབ་པ་དང་ཕ ྱི ་ཕ ྱིར་ཞིང་ལྡན་པར་གྱུར་ཅིག །ཅེས་སོགས་གསུམ་པ། སངས་རྒྱས་ཐམས་ཅད་ཡང་ དག་པར་སྐྱེད་པའི་བསྔོ་བ་དང༌། འདི་ལྟར་ཡང་དག་པའི་མཐའ་ཐམས་ཅད་དུ་རྗེས་སུ་སོང་ཞིང་དངོས་པོ་ཐམས་ཅད་ ཀ ྱི ་རྗེས་སུ་སོང་བ་དང༌། འགྲོ་བ་དང༌། སེམས་ཅན་དང༌། ཞིང་དང༌། ཆོས་དང༌། ནམ་མཁའ་དང༌། དུས་གསུམ་དང༌། 

འདུས་བྱས་དང༌། འདུས་མ་བྱས་དང༌། སྤྱད་པའི་སྒྲ་ཐམས་ཅད་ཀྱི ་རྗེས་སུ་སོང་བ་དེ་བཞིན་དུ། དགེ་བའི་རྩ་བ་འདི་ དག་ཀྱང་དུས་གསུམ་ག ྱི ་སངས་རྒྱས་སྐྱེ་བ་ཐམས་ཅད་དུ་རྒྱས་པར་ཁྱབ་པར་གྱུར་ཅིག །ཅེས་སོགས་བཞི་པ། ཐམས་ ཅད་དུ་རྗེས་སུ་སོང་བའི་སྔོ་བ་དང༌། གང་ཇི་སྙེད་དུ་སྔོན་ག ྱི་འདས་པའི་དུས་འབྱམས་ཀླས་པའི་འཇིག་རྟེན་ག ྱི ་ཁམས་ ཤིན་ཏུ་བསྟན་པ་གྲངས་ལས་འདས་པ་དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི ས་ཐུགས་སུ་ཆུད་པ་རྣམས་སུ་ སངས་རྒྱས་ཀ ྱི་ཞིང་གི་རྒྱན་ཡོངས་སུ་དག་པ་བྱུང་བ་དང་ཞེས་སོགས་ལྔ་པ། བསོད་ནམས་མི་ཟད་པའི་བསྔོ་བ་སྟེ། འདིའི་ཚིགས་བཅད་དུ། ལས་ཀ ྱི་རྣམ་པ་གང་གི་སྐྱེ་ལྡན་ཞིང༌། ། རང་བཞིན་གང་དང་མཚན་ཉིད་གང་ཡིན་དང༌། ། དེ་ན་ཅི་འདྲའི་ཆོས་ཉིད་ཡོད་པ་དག ། དེ་བཞིན་དེ་དག་དག་པར་ཡོངས་སུ་བསྔོ། ། ཞེས་ཀྱང་བཤད་དོ། །ཟས་སྟེར་བ་ན་སེམས་ཅན་ཐམས་ཅད་ཡེ་ཤེས་ཀྱི་ཁ་ཟས་དང༌། ཆགས་པ་མེད་པའི་ཟས་དང༌། དགའ་བའི་ཟས་དང༌། ཟང་ཟིང་མེད་པའི་ཟས་དང༌། ཡེ་ཤེས་ཀྱིས་འཚོ་བ་ཆོས་ཀ ྱིས་འཚོ་བ་དགེ་བའི་རྩ་བས་ཡོངས་ སུ་བཟུང་བའི་ཆོས་ཀ ྱི་སྐུ་དང༌། ཡེ་ཤེས་ཀྱི་སྐུ་ལ་ཡང་དག་པར་སྤྱོད་པས་བྱིན་པའི་གནས་གང་དང༌། སྙི ང་བརྩེ་བའི་ཁ་ ཟས་རབ་ཏུ་ལེན་པར་གྱུར་ཅིག་ཅེས་སོགས་དྲུག་པ། དགེ་བ་ཐམས་ཅད་དང་མཉམ་ཉིད་ཀྱི ་རྗེས་སུ་སོང་བ་སྟེ། འདིར་ ཡང༌། ཆོས་ཉིད་ཀུན་ཏུ་འགྲོ་བ་ཇི་འདྲ་བ། ། དེ་བཞིན་དེ་དག་ཡོངས་སུ་བསྔོ་བར་བག ྱི ད། ། ཅེས་གསུངས་སོ། །སེམས་ཅན་ཐམས་ཅད་ཀྱི་རེ་བ་རྫོགས་པའི་ཕྱི ར་བསྔོའ། །ཞེས་ས ོ ོགས་བདུན་པ། འགྲོ་བ་ཐམས་ ཅད་དང་མཉམ་ཉིད་ཀྱི ་རྗེས་སུ་སོང་བའི་བསྔོ་བ་དང༌། དགེ་བའི་རྩ་བ་ཐམས་ཅད་ཀྱང་གཉིས་སུ་མེད་པའི་ཐམས་ཅད་ མཁྱེན་པ་ཉིད་ལ་ཚུལ་གྱིས་རྒྱུད་གཅིག་ཏུ་གྱུར་པས་འདི་ལྟར་བསྔོ་སྟེ་ཞེས་བརྒྱད་པ། དེ་བཞིན་ཉིད་ཀྱི་མཚན་ཉིད་ཀྱི་ རང་བཞིན་དུ་བསྔོ་བ་དང༌། འདིར་ཡང༌། དེ་བཞིན་ཉིད་ཀྱི་མཚན་ཉིད་ཅི་འདྲ་དང༌། དེ་བཞིན་ཉིད་ཀྱི་ངང་ཚུལ་ཇི་འདྲ་དང༌། ། དེ་བཞིན་ཉིད་ཀྱི་རང་བཞིན་ཇི་འདྲ་བ། །

ེ་འདྲར་ལས་རྣམས་ཀུན་ཀྱང་ཡོངས་སུ་བསྔོ། །ཞེས་སོ། ། འདི་ལྟར་ཆགས་པ་དང་གྲོལ་ཞིང་བཅིངས་པ་མེད་པའི་སེམས་སུ་ཀུན་དུ་བཟང་པོའི་ལུས་རབ་ཏུ་གྲུབ་པར་གྱུར་ཅིག་ ཅེས་སོགས་དགུ་པ། ཆགས་པ་དང་བཅིངས་གྲོལ་མེད་པའི་བསྔོ་བ་དང༌། སངས་རྒྱས་དེ་དག་ཐམས་ཅད་ཀྱི ས་ཡང་དག་པར་དགོངས་ཏེ། འཇིག་རྟེན་ག ྱི་ཁམས་གཅིག་ཏུ་བྱང་ཆུབ་ཀྱི་ སྤྱད་པ་སྤྱོད་པར་གྱུར་ཅིག །དེ་ཇི་ལྟ་བར་འཇིག་རྟེན་ག ྱི ་ཁམས་ཆོས་དབྱིངས་ཀ ྱིས་བཀླས་པ་ནམ་མཁའི་མཐས་ གཏུགས་པ་མ་ལུས་པ་ཐམས་ཅད་དུ་ཡང་བྱང་ཆུབ་ཀ ྱི་སྤྱད་པ་སྤྱོད་པར་གྱུར་ཅིག །ཅེས་སོགས་བཅུ་པ། ཆོས་ དབྱིངས་ཚད་མེད་པའི་ཡོངས་སུ་བསྔོ་བ་ཡིན་ལ། འདིར། རྡོ་རྗེ་རྒྱལ་མཚན་རྒྱལ་བས་གང་གསུངས་པ། ། ཡོངས་བསྔོ་དམ་པ་མཆོག་དང་ཕུལ་ཡང་ཡིན། ། ཞེས་དེ་བཞིན་གཤེགས་པ་རྡོ་རྗེ་རྒྱལ་མཚན་གྱི ས་གསུངས་པར་བསྟན་ཏོ། །དེས་ན་རྡོ་རྗེ་རྒྱལ་མཚན་རང་ཉིད་ཀྱི ས། བྱས་དང་བྱེད་འགྱུར་བྱེད་པ་རྣམས། །ཞེས་བྱང་ཆུབ་སེམས་དཔའ་རྡོ་རྗེ་རྒྱལ་མཚན་ཉིད་ཀྱི་གཞུང་ཡིན་པར་འབྲུ་ གཉེར་བའང་གླེགས་བམ་དེ་བསྐལ་དོན་དུ་གྱུར་པའི་བཤད་པའོ། ། མདོར་ན་དེ་ལྟ་བུའི་ཚུལ་རྣམས་ཀྱི ས་བསྔོ་ཞིང་མཐར་བདེན་པའི་སྟོབས་བརྗོད་པས་བརྟན་པར་བྱའོ། །བོད་སྔ་ རབས་པ་རྣམས་བསྔོ་བའི་ཚེ་གཏོར་མ་གཏོང་བ་དང་ཆུ་རྒྱུན་སྦྲེང་བའི་ལག་ལེན་བྱུང་བ་ལ་རྗེ་ས་པཎ་ག ྱི ས་ནན་ག ྱི ས་ འགོག་མོད་ཀྱང༌། སྤ ྱི ར་རྒྱ་གར་ན་སྦ ྱི ན་པ་པོས་བྱིན་ཟིན་པ་དང་ལེན་པ་པོས་བླངས་ཟིན་པའི་ཚད་ཤེས་པའི་ཕྱི ར། སྦ ྱི ན་ཡུལ་ག ྱི་ལག་ཐིལ་གཡས་པར་ཏིལ་དང་གསེར་ཅུང་ཟད་བླུགས་ཏེ་སྦྱི ན་པ་པོས་རིལ་བ་ནས་ཆུ་རྒྱུན་དེའི་སྟེང་ དུ་བླུག་པ་ནི་བྱིན་ཟིན་པ་དང་བླངས་ཟིན་པའི་ཚད་ཡིན་ཏེ། ཟ་མ་ཏོག་གི་མདོ་ལས། སྤྲུལ་པའི་མིའུ་ཐུང་གིས་ཆུ་རྒྱུན་ གསེར་དང་ཏིལ་བཅས་བླངས་པར་བཤད་པ་དང༌། རྒྱལ་བྱེད་ཀ ྱི་ཚལ་འབུལ་བའི་ཚེ་ཁྱིམ་བདག་གིས་རིལ་བའི་ཆུ་ རྒྱུན་བླུགས་པ་ན་ཐོགས་ནས་འབྱུང་དུ་མ་བཏུབ་པས་སྟོན་པས་ས་ཕྱོགས་དེ་ཁྱོད་ཀྱི ས་སྔོན་དེ་བཞིན་གཤེགས་པ་ དྲུག་ལ་ཕུལ་ཟིན་གྱིས་ཕྱོགས་གཞན་དུ་བྲིམས་ཤིག་གསུངས་ཏེ་དེ་ཆུ་རྒྱུན་བྱུང་བར་གསུངས་པ་ཡིན་ནོ། ། དེས་ན་བོད་ཕ ྱི ་རབས་ན་སྲོལ་འདི་མི་སྣང་ཡང་མངའ་བདག་ཁྲི་རལ་ག ྱི ས་གསར་བཅད་མཛད་དུས་བྲེ་སྲང་ཡན་ རྒྱ་གར་དབུས་དང་བསྟུན་པར་བཤད་པས་སྲོལ་འདི་ཡོད་ས ྲིད་ཅིང༌། དེ་མིན་ནའང་པཎྜི ་ཏ་རྣམས་ཀ ྱི ས་རྒྱ་གར་ག ྱི་ ལུགས་བྱེད་པ་བྱུང་ནས་ཡོན་དབུལ་བ་དང་བསྔོ་བ་བྱེད་པ་བར་གཞན་ག ྱི ས་མཆོད་པར་འབྱུང་བས་སྔོན་ཡོན་ཕུལ་ བའི་ཐ་ཚིག་ཏུ་གྲགས་པ་དེ་བྱས་པ་ལ་བསྔོ་བ་ལ་དགོས་པར་ཕ ྱི ས་གོ་བ་འབྱམས་པ་ཡིན་སྲི ད་མོད་ཀྱང་འདི་ནི་བྱས་ ཀྱང་རྒྱ་གར་ག ྱི ་ཡུལ་སྲོལ་བྱས་པར་འགྱུར་ལ། མ་བྱས་ཀྱང་དོན་ཅི་ཡང་ཆད་པར་མི་འགྱུར་རོ། །

གཉིས་པ་གཞུང་གི་དོན་ལ་གཉིས། བསྔོ་བ་དངོས་དང༌། བཀའ་དྲིན་དྲན་པའི་ཕྱག་གིས་བསྟན་བཅོས་ཀ ྱི ་མཐའ་བསྡུ་ བའོ། །དང་པོ་བསྔོ་བ་དངོས་ལ་གསུམ། གཙོ་བོར་གཞན་དོན་དུ་བསྔོ་བ། ཞར་ལ་རང་དོན་དུ་བསྔོ་བ། སངས་ རྒྱས་ཀ ྱི་བསྟན་པའི་དོན་དུ་བསྔོ་བའོ། །དང་པོ་གཞན་དོན་དུ་བསྔོ་བ་ལ་ཡང༌། འགྲོ་བ་ཕལ་པའི་དོན་དུ་བསྔོ་བ་དང༌། མཆོག་གི་དོན་དུ་བསྔོ་བའོ། །དང་པོ་འགྲོ་བ་ཕལ་པའི་དོན་དུ་བསྔོ་བ་ལ་ཡང༌། སྤྱི ར་བསྔོ་བ། ངན་སོང་གསུམ་ག ྱི་ སྡུག་བསྔལ་ཞི་བར་བསྔོ་བ། མཐོ་རིས་པའི་སྡུག་བསྔལ་ཞི་བར་བསྔོ་བའོ། །དང་པོ་སྤྱི ར་བསྔོ་བནི། བདག་གིས་བྱང་ཆུབ་སྤྱོད་པ་ལ། ། འཇུག་པ་རྣམ་པར་བརྩམས་པ་ཡི། ། དགེ་བ་གང་དེས་འགྲོ་བ་ཀུན། ། བྱང་ཆུབ་སྤྱོད་ལ་འཇུག་པར་ཤོག།  །། ཕྱོགས་རྣམས་ཀུན་ན་ལུས་དང་སེམས། ། སྡུག་བསྔལ་ནད་པ་ཇི་སྙེད་པ། ། དེ་དག་བདག་གི་བསོད་ནམས་ཀ ྱི ས། ། བདེ་དགའ་རྒྱ་མཚོ་འཐོབ་པར་ཤོག།  །། དེ་དག་སངས་རྒྱས་བདེ་ཐོབ་ཀ ྱི ། ། བར་དུ་བདེ་ལས་ཉམས་མ་གྱུར། ། འགྲོ་བ་བླ་ན་མེད་པ་ཡི། ། བདེ་བ་རྒྱུན་མི་འཆད་པར་ཤོག།  །། ཅེས་གསུངས་ཏེ། དང་པོས་སེམས་ཅན་ཐམས་ཅད་བྱང་ཆུབ་ཀྱི ་ལམ་དུ་འཇུག་པར་བསྔོས། གཉིས་པས་སེམས་ཅན་ ག ྱི་ནད་ཞི་བར་བསྔོས། ཐ་མས་ཐམས་ཅད་ཕན་བདེ་འཐོབ་པར་བསྔོས་པའོ། ། དེ་ཡང་སློབ་དཔོན་ཉིད་ཀྱི ས་མདོ་བསྟན་བཅོས་ཐམས་ཅད་ཀ ྱི ་ས ྙི ང་པོ་འདི་ལྟ་བུ་སྐབས་དེ་ཉིད་དུ་གཞུང་འདོན་ པའི་ཚུལ་གྱི ས་ཐོགས་མེད་དུ་བརྩམས་པ་འདིས་ནི་ཐེག་ཆེན་གྱི ་སྡེ་སྣོད་རྒྱ་མཚོ་ཆེན་པོ་ལྟ་བུར་འཇུག་པར་མི་ནུས་ པ་རྣམས་ཀ ྱི ས་ཀྱང་འདི་ལྟ་བུ་ཐོས་པའི་མོད་ལ་ཡིད་བཞིན་གྱི ་ནོར་བུ་ལྟ་བུའི་བྱང་ཆུབ་ཀྱི་སེམས་ཐེག་ཆེན་གྱི ་ངོ་ བོ་ཐོབ་པར་འགྱུར་ལ། གང་ཟག་གཅིག་ཁོ་ན་བྱང་ཆུབ་ཀ ྱི་སེམས་ལ་བཞག་པའི་ཕན་ཡོན་ཡང་མཐའ་མེད་ན་འགྲོ་བ་ མཐའ་ཡས་པ་ལྟ་ཅི་སྨོས་ཏེ། དེའི་ཕྱི ར་བསོད་ནམས་དང་ཡེ་ཤེས་ཀྱི་ཚོགས་གཞལ་དུ་མེད་པ་ཆོས་ཀ ྱི ་རྣམ་གྲངས་ འདི་གསུངས་པའི་དུས་དེ་ཁོ་ནར་ཡང་ཐོབ་པ་དེ་ཉིད་བསྔོ་རྒྱུའི་གཙོ་བོར་བྱས་ཏེ། དགེ་བ་དེ་ཡི་མཐུས་སེམས་ཅན་

ེག་ཆེན་དུ་མ་ཞུགས་པ་ཐམས་ཅད་ཀྱང་བྱང་ཆུབ་ཀ ྱི་སྤྱོད་པ་འདི་ལྟ་བུ་ལ་འཇུག་ཅིང༌། ཞུགས་པ་རྣམས་སླར་མི་ལྡོག་ པར་གོང་ནས་གོང་དུ་འཇུག་པར་གྱུར་ཅིག་པའོ། ། བྱེ་བྲག་ཏུ་ལུས་སེམས་སྡུག་བསྔལ་གྱིས་མནར་བའི་ནད་པ་ཐམས་ཅད་དགེ་བ་འདིའི་མཐུས་ནད་ཐམས་ཅད་ ལྡང་བ་མེད་པར་ཞི་སྟེ་ལུས་རྣལ་དུ་ཕེབས་པས་བདེ་བ་དང་སེམས་རྣལ་དུ་ཕེབས་པས་དགའ་བ་ཆེན་པོ་འཐོབ་པར་ གྱུར་ཅིག །དེ་དག་གི་དགའ་བདེ་དེ་ཡང་སངས་རྒྱས་མ་ཐོབ་ཀ ྱི་བར་དུ་མི་ཉམས་པར་གོང་དུ་འཕེལ་ཞིང༌། མདོར་ན་ འགྲོ་བ་ཐམས་ཅད་ཀྱང་བླ་ན་མེད་པ་སྲིད་ཞི་ལས་འདས་པའི་ཟག་མེད་ཀྱི་བདེ་བ་འཐོབ་ཅིང་མི་ཉམས་ལ་རྟག་ཏུ་དེས་ འཚོ་བར་གྱུར་ཅིག་པའོ། ། འདི་ནི་དེའི་དུས་ཡམས་ནད་མི་ངས་ཀྱི་འཚེ་བ་ཞིག་ཡོད་པར་ཞི་བྱེད་དུ་གཙོ་བོར་དགོངས་པ་འདྲ་ལ། སྤ ྱི ར་ སེམས་ཅན་ཐམས་ཅད་གཏན་དུ་མ་རིག་པའི་གཅོང་གིས་ཟིན་ཞིང་དེ་ལས་དུག་གསུམ་གྱི ་ཀུན་ལྡང་སྐྱེ་ལ། དེས་རླུང་ མཁྲིས་བད་ཀན་སྐྱེད་ཅིང་དེ་གསུམ་ཆ་མ་སྙོམས་པ་དང་འཕེལ་ཟད་འཁྲུགས་པ་ལ་ནད་དུ་གྲགས་ཤིང༌། མི་ལ་ནི་ནད་ བཞི་བརྒྱ་རྩ་བཞིར་ཟད་མོད་ཀྱང་དུད་འགྲོ་ནས་མནར་མེད་པའི་བར་ལ་སྔ་མ་བརྒྱ་སྟོང་ཕྲག་མང་པོར་བསྒྱུར་བའི་ནད་ ཕ ྱི ་མ་ཕ ྱི་མ་ལ་རིམ་པས་ཡོད་པའི་ཕྱི ར། རྒྱུ་དང་འབྲས་བུའི་སྒོ་ནས་སེམས་ཅན་སྤྱིའི་དོན་དུ་བསྔོ་བར་བཤད་ཀྱང་རུང་ ངོ༌། ། གསེར་གླི ང་པས་གཙོ་བོའི་དོན་སོ་དྲུག་གི་ཚེ་བསྔོ་ལེའི་ཚིགས་བཅད་དང་པོ་གསུམ་ག ྱི ས་བསྔོ་ལེ་མཐའ་དག་ བསྡུས་ལ། བཅུ་གཅིག་ཏུ་བཀྲལ་ཚེ་ཚིགས་བཅད་དང་པོ་ཁོ་ནས་བསྡུས་ཏེ་བཤད་དོ། ། གཉིས་པ་ངན་སོང་གསུམ་ག ྱི་སྡུག་བསྔལ་ཞི་བར་བསྔོ་བ་ལ། སྤ ྱིའི་དོན་དང༌། གཞུང་གི་དོན་ཏོ། །དང་པོ་ལ། དམྱལ་བ་ ནི། ན་ར་ཀ་ཞེས་སྡུག་བསྔལ་དྲག་པོས་དམྱལ་ཐག་བཅད་པའི་ཕྱིར་དམྱལ་བ་ཞེས་བྱའོ། །གནས་ནི། འཛམ་གླིང་འདིའི་ འོག་དཔག་ཚད་ཉི་ཁྲི་གཞལ་བ་ན་མནར་མེད་ཀྱི ་དམྱལ་བ་ཡོད་ལ། དེའི་སྟེང་ན་གཞན་བདུན་པོ་ཡོད་དེ། མཛོད་ལས། འདི་འོག་སྟོང་ཕྲག་ཉི་ཤུ་ན། ། མནར་མེད་པའོ་དེ་ཙམ་མོ། ། དེ་ཡི་སྟེང་ན་དམྱལ་བ་བདུན། །ཞེས་སོ། ། དེ་ལ་ཐེག་དམན་གྱི་མངོན་པར་མནར་མེད་ཀྱི་རྒྱ་འཕངས་གཉི་གར་དཔག་ཚད་ཉི་ཁྲི་རེ་ཡོད་ལ། ཐེག་ཆེན་དུ་ནི་ཚད་ མེད་དེ་མྱང་འདས་ཆེན་པོར་མཚམས་མེད་བརྒྱད་བྱས་པའི་དམྱལ་བ་པའི་ལུས་ལ་ཡང་དཔག་ཚད་བརྒྱད་ཁྲི་ཡོད་པ་ དང༌། ཕལ་ཆེན་ལས་ཐེག་ཆེན་ལ་སྐུར་པ་བཏབ་པའི་དམྱལ་བ་པའི་ལྕེ་ལ་ཡང་དཔག་ཚད་འབུམ་ཡོད་པར་བཤད་པའི་

ཕ ྱི ར་རོ། ། དབྱེ་བ་ནི། ཐུན་མོང་བ་ལྟར་ན་ཚ་དམྱལ་བརྒྱད། གྲང་དམྱལ་བརྒྱད། ཉི་ཚེ་ཉེ་ཁོར་སྟེ་བཅུ་དྲུག་གོ །སྡུག་བསྔལ་ ག ྱི་ཁྱད་པར་ནི། ཡང་སོས་སུ་སེམས་ཅན་མཐོང་ཚད་དགྲ་མི་ཤ་པོ་ལྟ་བུར་མཐོང་ཞིང་བླངས་ཚད་མཚོན་དུ་གྱུར་པས་ ཕན་ཚུན་བསྣུན་ཏེ་འཆི་ལ། དེ་མ་ཐག་ལས་ཀྱི ་རླུང་གྲང་མོའམ་སོས་པར་གྱུར་ཅིག་ཅེས་པའི་སྒྲ་ལས་སྐད་ཅིག་གིས་ སོས་ཏེ་ཡང་སྔར་ལྟར་ཁོ་ན་བྱེད་དོ། ། ཐིག་ནག་ཏུ་ནི། གཤིན་རྗེས་ལུས་ལ་ཐིག་ནག་པོ་མཐའ་ཡས་པར་བཏབ་སྟེ་ལྕགས་སྲེག་གི་སོག་ལེ་དང་སྟ་རེ་ དང་སྟེའུ་སོག་ལེ་མེ་འབར་བས་གཤག་གཏུབ་གཞོག་ལ། སྟོད་གཤོག་པ་ན་སྨད་ཀ ྱི་རྨ་འཚོ་ལ། སྨད་གཤོག་པ་ན་སྟོད་ སོས་ཏེ་སྡུག་བསྔལ་བའོ། ། བསྡུས་འཇོམས་ནི། ལྕགས་ཀ ྱི་རི་ཆེན་པོ་སྲོག་ཆགས་སྣ་ཚོགས་པའི་གདོང་ཅན་ཆ་ལང་ལྟར་འཐབ་པའི་བར་དུ་ ལུས་ཕྱེ་མར་བྱེད་ཅིང་རི་གྱེས་པ་ན་ལུས་འཚོ་ལ་ཡང་རི་འཐབ་པས་འཇོམས་པའོ། ། ངུ་འབོད་པ། ལྕགས་བསྲེགས་ཀ ྱི ་ཁང་པར་སྲེག་པ་དང༌། ངུ་འབོད་ཆེན་པོ། ལྕགས་ཁང་ཉིས་རིམ་ལ་སོགས་ པར་སྲེག་གོ། ཚ་བ་པ། ལྕགས་བསྲེགས་ཀ ྱི་ཕྲུ་བར་ལྕགས་ཁུས་འཚེད་པ་དང༌། རབ་ཏུ་ཚ་བ་པ། ལྕགས་བསྲེགས་ཀ ྱི ་གསལ་ ཤིང་རྩེ་གསུམ་པས་སྨད་ནས་འབུགས་ཤིང་ནང་ཐམས་ཅད་མེར་འབར་བས་བ་སྤུ་ཐམས་ཅད་ནས་མེ་ལྕེ་འབྱུང་བ་དང་ ལྕགས་ལེབ་མེ་འབར་བས་དཀྲི་བ་དང་ཀེང་རུས་ཙམ་ལུས་པ་ན་ལྕགས་བསྲེགས་ཀ ྱི་ས་གཞི་ལ་བཀྲམ་པས་ཤ་སྐྱེ་ ཞིང་ཡང་འཚེད་པ་སོགས་དང༌། མནར་མེད་དུ་ལྕགས་ཁང་རིམ་པ་མཐའ་ཡས་པའི་ནང་དུ་མུན་པའི་རང་བཞིན་གྱི་མེ་ ལྕེ་ནག་པོས་སྲེག་ཅིང་སྲེག་བཞིན་པ་དེ་ཉིད་ལས་ལྕགས་བསྲེགས་ཀ ྱི་ཞིབ་མར་མེ་དང་ལྷན་ཅིག་འབྲུ་ལྟར་བཀྲབ་པ་ དང༌། རྔོ་བ་དང་ལྕགས་བསྲེགས་ཀ ྱི ་རང་འཐག་ལ་འཐག་པ་དང༌། ལྕེ་བརྒྱངས་ནས་ལྕགས་བསྲེགས་ཀ ྱི ་རྨོན་པ་དོར་ སྟོང་ལ་སོགས་པས་རྨོ་བ་སོགས་མཐའ་ཡས་ཏེ་སྡུག་བསྔལ་ལ། བར་མཚམས་སྐད་ཅིག་ཀྱང་མེད་པའི་ཕྱི ར་མནར་ མེད་པ་ཞེས་བྱ་ལ། འདིའི་སྡུག་བསྔལ་ཇི་ལྟ་བར་ཐོས་ན་ལྷ་མི་སུ་ཡང་ཁྲག་བསྐྱུགས་ཏེ་འཆི་བས་ཇི་བཞིན་དུ་མ་ གསུངས་པར་བཤད་ལ། སྤ ྱིར་མིའི་མེ་དང༌། ཁོར་ཡུག་གི་མེ་དང༌། དུས་མཐའི་མེ་རྣམས་སྔ་མ་ལས་བདུན་འགྱུར་གྱི ས་ཕ ྱི་མ་ཚ་ལ། དེ་ ལས་ཡང་སོས་ཀ ྱི་མེ་བདུན་འགྱུར་གྱིས་ཚ་ཞིང༌། དེ་བཞིན་མནར་མེད་ཀྱི ་བར་དུ་བདུན་འགྱུར་ག ྱི ས་འོག་མ་འོག་མ་ ཚ་ལ། དམྱལ་བ་འོག་མ་འོག་མ་ལ་གོང་མ་གོང་མའི་སྡུག་བསྔལ་ཐམས་ཅད་ཚང་བར་ཡོད་ཀ ྱི་སྟེང་དུ་རང་གནས་ཀ ྱི་ སྡུག་བསྔལ་དེ་ལྷག་པོར་མྱོང་ངོ༌། །ནད་ཀྱང་མིའི་ནད་རིགས་བཞི་བརྒྱ་རྩ་བཞི་བརྒྱར་བསྒྱུར་བའི་ནད་དུད་འགྲོ་དང་ དེ་སྟོང་དུ་བསྒྱུར་བ་ཡི་དྭགས་ལ་ཡོད་ཅིང་དེ་ཐམས་ཅད་བྱེ་བ་མང་པོར་བསྒྱུར་བ་ཡང་སོས་དང་དེ་མཐའ་ཡས་པ་རིམ་ པར་བསྒྱུར་བ་འོག་མ་འོག་མ་ལ་ཚང་བར་ཡོད་དོ། །

ེ་འཁོར་བ་ནི། མངོན་པ་ལྟར་ན་ཚ་དམྱལ་བརྒྱད་པོའི་ཕྱོགས་བཞི་པོ་རེ་རེ་ན་མེ་མར་མུར་པུས་ནུབ་ཙམ་གྱི་ ས་གཞི་དང༌། རོ་མྱགས་མི་གཙང་བའི་འདམ་འབུ་མཆུ་རྣོན་ག ྱི ས་གང་བ་དང༌། སྤུ་ག ྲིའི་སོ་གཏམས་པ་རྩྭ་ལྟར་སྐྱེས་ ཤིང་རལ་གྲིའི་ལོ་མ་ཅན་ག ྱི་ནགས་ཚལ་དང༌། ཁྲོ་ཆུ་ཁོལ་མའི་ཆུ་བོ་རབ་མེད་དེ་ལྷག་པའི་འཁོར་བཞི་བཞི་ཡོད་པས་ ཚ་དམྱལ་རེ་རེ་ལ་འཁོར་བཅུ་དྲུག་སྟེ། བརྒྱད་པོ་ཀུན་ལ་ལྷག་བཅུ་དྲུག ། མེ་མར་མུར་དང་རོ་མྱགས་འདམ། ། སྤུ་ག ྲིའི་ལམ་སོགས་ཆུ་བོ་ཡིན། །ཞེས་སོ། ། ཚ་དམྱལ་གཙོ་བོ་ལས་ཐར་ཡང་དེ་དག་ཏུ་མེ་མར་མུར་ལ་རྐང་པ་བཞག་པ་ན་རུས་པར་འགྲོ་ལ་བཏེག་པ་ན་ཤ་གསར་ པ་གཞོན་ཤ་ཅན་སྐྱེ་བ་དང༌། འདམ་དུ་ཚུད་དེ་འབུ་རྣམས་ཀྱི ས་རུས་པ་ཐམས་ཅད་འབུགས་པ་དང༌། སྤུ་ག ྲི ས་རྐང་པ་ གཅོད་ཅིང་བཏེག་པ་ན་སོས་པ་དང་ཤིང་གྲི བ་ལ་འཁོད་པ་ན་ལས་ཀ ྱི་རླུང་གིས་རལ་གྲི ་རྣམས་ལྷུང་བས་ལུས་ཕྱེ་མར་ བྱེད་ཅིང་ཡང་སོས་པ་དང༌། འགྱུར་བྱེད་ཀ ྱི ་ཆུ་བོར་ལྷུང་སྟེ་འཚེད་ཅིང་ལྕགས་བསྲེགས་ཀ ྱི ་ཉ་བོ་ཆེ་ཟ་བ་དང༌། གཤིན་ རྗེས་ལྕགས་བསྲེགས་ཀ ྱི་ཉ་རྒྱ་དང་ལྕགས་ཀྱུས་བཤར་ནས་ལྕགས་བསྲེགས་ཀ ྱི་གཞིར་རྔོད་པ་རྣམས་ལོ་མཐའ་ཡས་ པར་མྱོང་ངོ༌། ། ཚེ་ཚད་ནི། མི་ལོ་ལྔ་བཅུ་ལ་ཞག་དང་དེ་སུམ་ཅུ་ལ་ཟླ་བ་དེ་བཅུ་གཉིས་ལོར་བྱས་པའི་ལོ་ལྔ་བརྒྱ་ནི་ལྷ་རྒྱལ་ ཆེན་རིས་བཞི་པའི་ཚེ་ཡིན་ལ། དེ་བཞིན་དུ་གོང་མ་གཉིས་འགྱུར་དུ་བསྒྲེས་པས་སུམ་བཅུ་རྩ་གསུམ་པ་མི་ལོ་བརྒྱ་ལ་ ཞག་ཏུ་བྱས་པའི་ལོ་སྟོང༌། འཐབ་བྲལ་བ་ཉིས་བརྒྱ་ལ་ཞག་ཏུ་བྱས་པའི་ལོ་ཉིས་སྟོང༌། དགའ་ལྡན་པ་མི་ལོ་བཞི་བརྒྱ་ལ་ ཞག་ཏུ་བྱས་པའི་ལོ་བཞི་སྟོང༌། འཕྲུལ་དགའ་བ་མི་ལོ་བརྒྱད་བརྒྱ་ལ་ཞག་ཏུ་བྱས་པའི་ལོ་བརྒྱད་སྟོང༌། གཞན་འཕྲུལ་ དབང་བྱེད་པ་མི་ལོ་སྟོང་དང་དྲུག་བརྒྱ་ལ་ཞག་ཏུ་བྱས་པའི་ལོ་ཁྲི་དྲུག་སྟོང་རྣམས་སོ་སོའི་ཚེ་ཚད་ཡིན་ལ། དེ་ལས་ རྒྱལ་ཆེན་རིས་བཞིའི་ཚེ་ཚད་ལ་ཞག་གཅིག་ཏུ་བྱས་པའི་ལོ་ལྔ་བརྒྱ། ཡང་སོས་པའི་ཚེ་ཚད་ནས། གཞན་འཕྲུལ་ དབང་བྱེད་པའི་ཚེ་ཚད་ལ་ཞག་ཏུ་བྱས་པའི་ལོ་ཁྲི་དྲུག་སྟོང་ཚ་བ་པའི་ཚེ་ཚད་ཡིན་ལ། རབ་ཏུ་ཚ་བས་བར་བསྐལ་ ཕྱེད། མནར་མེད་ཀྱིས་བར་བསྐལ་གཅིག་ཡིན་ཏེ། མི་རྣམས་ཀྱི ་ལོ་ལྔ་བཅུ་ལ། ། འདོད་ལྷ་འོག་མའི་ཉིན་ཞིག་གཅིག ། དེ་ཡིས་ཚེ་ལོ་ལྔ་བརྒྱའོ། ། གོང་མ་གཉིས་ཀ་ཉིས་འགྱུར་ཉིད། །

ཡང་སོས་ལ་སོགས་དྲུག་རིམ་བཞིན། ། འདོད་ལྷའི་ཚེ་དང་ཉིན་ཞག་མཉམ། ། དེ་ཡིས་དེ་དག་རྣམས་ཀྱི་ཚེ། ། འདོད་པའི་ལྷ་དང་འདྲ་བ་ཡིན། ། རབ་ཏུ་ཚ་ཕྱེད་མནར་མེད་ནི། ། བར་ག ྱི ་བསྐལ་པའོ། །ཞེས་སོ། འདིའི་ཞར་ལས་ཚ་བའི་ཚེ་ཚད་ནི། བར་བསྐལ་ག ྱི་བཞི་ཆ་ཡིན་པར་ཡང་དོན་ག ྱི ས་ཐོབ་པས་ད་ལྟའི་བསྐལ་པ་འདིའི་ བར་བསྐལ་ག ྱི་ཚད་ཀྱང་ཤེས་ནུས་ཏེ། དེ་ལྟ་ན། ཁྲག་ཁྲིག་ཆེ་གཅིག་ཁྲག་ཁྲིག་གསུམ། ། ཐེར་འབུམ་ཆེ་གཉིས་ཐེར་འབུམ་བདུན །། དུང་ཕྱུར་གཅིག་དང་ས་ཡ་བཞིའི། ། མི་ལོ་བར་བསྐལ་གཅིག་ཡིན་ནོ། །ཞེས་བྱའོ། ། གྲང་དམྱལ་ནི། ཆུ་བུར་ཅན་དང༌། ཆུ་བུར་རྡོལ་བ་ཅན་དང༌། ཨ་ཆུ་དང༌། ཀ ྱི་ཧུད་ཟེར་བ་དང༌། སོ་ཐམ་ཐམ་པ་དང༌། ཨུཏྤལ་དང༌། པདྨ་དང༌། པདྨ་ཆེན་པོ་ལྟར་གས་པ་དང་རྣམ་པ་བརྒྱད་དེ། ཆུ་བུར་ཅན་སོགས་གྲང་བརྒྱད་གཞན། །ཞེས་ སོ། ། གནས་ནི། སྤ ྱིར་རི་བོ་གངས་ཅན་ག ྱི ་འོག་ན་ཡོད་པར་བཤད་ལ། སྡུག་བསྔལ་ནི་མིང་དང་མཐུན་པ་སྟེ་ཐ་མ་ནི་ ཤིན་དུ་དམར་ལ་ལུས་བྱེ་བ་ལ་སོགས་པར་གས་པའོ། ། ཚེ་ཚད་ནི། མ་ག་དྷའི་ཏིལ་ཁལ་བརྒྱད་ཅུ་པའི་བང་བ་ནས་ལོ་བརྒྱ་རེ་ལ་ཏིལ་འབྲུ་རེ་ཕྱུང་བས་ཟད་པ་ནི་ཆུ་བུར་ ཅན་ག ྱི་ཚེ་ཡིན་ལ། དེ་ཉི་ཤུ་ཆུ་བུར་རྡོལ་བ་ཅན་ག ྱི་ཚེ་དང༌། དེ་བཞིན་དུ་ཉི་ཤུས་བསྒྱུར་བ་འོག་མ་འོག་མའི་ཚེ་སྟེ་ཐ་ མའི་ཚེ་ལ་ནི་ཏིལ་སྦྱང་ཐེར་འབུམ་གཅིག་དང་དུང་ཕྱུར་གཉིས་བྱེ་བ་བརྒྱད་ཡོད་དོ། ། ཉི་ཚེ་བ་ནི། མྱ་ངམ་ག ྱི་ཐང་དང་རྒྱ་མཚོའི་འགྲམ་སོགས་གནས་མ་ངེས་པར་སྡུག་བསྔལ་མ་ངེས་པ་སྣ་ཚོགས་ མྱོང་བ་ཚེ་ཚད་ཀྱང་མ་ངེས་པ་སྟེ། གྲོ་བཞིན་སྐྱེས་དང༌། དགེ་འདུན་འཚོ་དང༌། དཔལ་སྐྱེས་ཀ ྱིས་གཟིགས་པ་ལྟ་བུའོ། ། དྲན་པ་ཉེར་བཞག་ལས་ནི། རྩ་བ་བཞི་ཆང་ཆོས་ལ་དམད་པ་རྒྱུ་འབྲས་ལ་ལོག་པར་བལྟས་པ་མཚམས་མེད་ རྣམས་ཐམས་ཅད་སྤྱད་པ་མནར་མེད་ཀྱི ་རྒྱུ་ནས་སྲོག་གཅོད་གཅིག་པུ་ཡང་སོས་ཀ ྱི་རྒྱུའི་བར་དང༌། དེ་སོ་སོ་ལ་ནང་ ཚན་གྱི་བྱེད་ལས་ཀ ྱི ས་དམྱལ་བ་རེ་རེ་ལ་འཁོར་བཅུ་དྲུག་པོ།

མི་གཙང་འདམ་དང་ལྕགས་ཀྱི ས་བསྒྱུར། ། སློང་འཚེད་གནོད་པ་མ་ཞི་དང༌། མུན་པ་ཀུན་དུ་མི་དགའ་བ། ། ཚོར་བ་བདེ་དང་ནད་ཐམས་ཅད། ། མཚོན་འབབ་གནོད་པ་དྲག་པོ་དང༌། ། ནེ་ལེ་ནག་འདྲ་གཞན་གྱུར་དང༌། ། སྡུག་བསྔལ་ག ྱི ས་གནོད་པདྨའི་ཕྲེང༌། ། འཚེའུ་དང་གནོད་པ་བདོ་བ་སྟེ། ། ཡང་སོས་འཁོར་ནི་བཅུ་དྲུག་ཡིན། ། ཞེས་སོགས་ཐ་དད་པར་བཤད་དོ། །ཡི་དྭགས་ལ་ཡང༌། པྲི་ཏ་ཞེས་བཀྲེས་ཤིང་གདུང་བས་ན་ཡི་དྭགས་ཞེས་བྱ་ལ། གནས་ནི། དཔག་ཚད་ལྔ་བརྒྱའི་ས་འོག་ན་ཡི་དྭགས་ཀྱི ་གྲོང་ཁྱེར་ཆེན་པོ་སེར་སྐྱ་ཞེས་པ་ན་གཙོ་བོར་གནས་ ཤིང་ཁ་འཐོར་བ་མྱ་ངམ་ག ྱི ་ཐང་སོགས་སྣ་ཚོགས་ན་ཡོད་ལ། གཙོ་བོ་རྣམས་གཤིན་རྗེར་གཏོགས་པ་གཞན་སྲོག་ གིས་འཚོ་བ་དང་ཕལ་བ་རྣམས་ཕྱིའི་སྒྲིབ་པ་ཅན་ལ་སོགས་པ་སྟེ། ཏཱའ་ལ་ཡ་ཐོག་བསྐམས་འདྲའི་ཡི་དྭགས་གཟུགས། ། བལྟས་པ་ཙམ་གྱི ས་ཆུ་རླུང་རྒྱུན་སྐེམ་ཞིང༌། ། ལྗོན་ཤིང་འབྲས་བུ་མེད་འགྱུར་དེ་དག་གོ ། ཞེས་སོགས་ཀ ྱི ་སྡུག་བསྔལ་མྱོང་བ། ཚེ་ཚད། མིའི་ཟླ་བ་ལ་ཞག་ཏུ་བྱས་པའི་ལོ་ལྔ་བརྒྱ་སྟེ། ཟླ་བ་ཉིན་ཞག་གི་ལྔ་བརྒྱ། །ཞེས་སོ། ། དུད་འགྲོ་ནི། ཏྲ ཱིརྱ་ཀ་ཞེས་དུད་ཅིང་འགྲོ་བས་ན་དེ་སྐད་བྱ་ལ། གནས་ནི། གཙོ་བོ་རྒྱ་མཚོ་ཆེན་པོ་ཡིན་ལ། ཁ་ འཐོར་བ་ངན་སོང་དང༌། མཐོ་རིས་ཕལ་ཆེར་ན་ཡོད་ལ། དབྱེ་ན། རྐང་མང༌། རྐང་བཞི། རྐང་གཉིས། རྐང་མེད་བཞིར་ ཐར་རྒྱན་ལས་གསུངས་སོ། ། སྡུག་བསྔལ་ནི། ཀླུ་རྣམས་ལ་ལོངས་སྤྱོད་ལྷ་ལྟ་བུ་ཡོད་ཀྱང་བྱེ་ཚན་གྱི་ཆར་ཞག་རེ་ལ་དུས་གསུམ་དུ་འབབ་ པས་ལུས་སྲེག་པ་དང་ནམ་མཁའ་ལྡིང་གིས་ཟ་བ་སོགས་ཡོད་ལ། སྤ ྱི ར་དུད་འགྲོ་རྣམས་ཆེ་བས་ཆུང་བ་ཟ་ཞིང་ཆུང་ བས་ཆེ་བ་འབུགས་པ་སོགས་རྟག་ཏུ་དགྲ་ཁོ་ནའི་ནང་ན་གནས་ལ། ཚེ་ཚད་རིང་བ་བསྐལ་པའི་ཚེ་དང༌། ཕྲ་མོ་ཁ་ཅིག་ ཉིན་རེ་ལ་ལན་ཁྲི་ལ་སོགས་པར་སྐྱེ་འཆི་བྱེད་པ་ཡོད་དོ། །དེ་ལྟར་ངན་སོང་པ་རྣམས་དེ་ཙམ་དུ་སྡུག་བསྔལ་ལ་སྐྱོབ་པ་ 

སུ་ཡང་མེད་པས་དགེ་བའི་མཐུས་དེ་རྣམས་ཀྱི་སྡུག་བསྔལ་ཞི་བའི་ཆེད་དུ་བསྔོས་པའོ། ། གཉིས་པ་གཞུང་གི་དོན་ནི། འཇིག་རྟེན་ཁམས་ན་དམྱལ་བ་དག ། གང་དག་ཇི་སྙེད་ཡོད་པ་རྣམས། ། དེ་དག་ཏུ་ནི་ལུས་ཅན་རྣམས། ། བདེ་ཆེན་བདེ་བས་དགའ་བར་ཤོག།  །། གྲང་བས་ཉམ་ཐག་དྲོ་ཐོབ་ཤོག ། བྱང་ཆུབ་སེམས་དཔའི་སྤྲིན་ཆེན་ལས། ། བྱུང་བའི་ཆུ་བོ་མཚོ་ཡས་ཀྱི ས། ། ཚ་བས་ཉམ་ཐག་བསིལ་བར་ཤོག།  །། རལ་ག ྲི ་ལོ་མའི་ནགས་ཚལ་ཡང༌། ། དེ་ལ་དགའ་ཚལ་སྡུག་གུར་ཤོག ། ཤལ་མ་ལི་ཡི་སྡོང་པོ་དག ། དཔག་བསམ་ཤིང་དུ་འཁྲུངས་པར་ཤོག།  །། མཐིང་རིལ་ངུར་པ་དག་དང་ངང་པ་དང༌། ། བཞད་སོགས་སྐད་སྙན་འབྱིན་པས་མཛེས་གྱུར་ཅིང༌། ། པདྨ་དྲི་བསུང་ཆེ་ལྡན་མཚོ་དག་གིས། ། དམྱལ་བའི་ས་ཕྱོགས་དག་ནི་ཉམས་དགར་ཤོག།  །། སོལ་ཕུང་དེ་ཡང་རིན་ཆེན་ཕུང་པོར་གྱུར། ། ས་སྲེག་ཤེལ་གྱི་ས་གཞི་བསྟར་བར་ཤོག ། བསྡུས་འཇོམས་རི་བོ་རྣམས་ཀྱང་མཆོད་པའི་སྤྲི ན། གཞལ་མེད་ཁང་གྱུར་བདེ་གཤེགས་གང་བར་ཤོག།  །། མདག་མ་རྡོ་བསྲེགས་མཚོན་གྱི ་ཆར་པ་ཡང༌། །

ེང་ནས་བཟུང་སྟེ་མེ་ཏོག་ཆར་པར་གྱུར། ། ཕན་ཚུན་མཚོན་གྱིས་འདེབས་པ་དེ་ཡང་ནི། ། དེང་ནས་རྩེ་ཕ ྱིར་མེ་ཏོག་འཕེན་པར་ཤོག།  །། ཆུ་བོ་རབ་མེད་མེ་དང་འདྲ་ནང་བྱིང་བ་དག ། ཤ་ཀུན་ཞིག་གྱུར་རུས་གོང་མེ་ཏོག་ཀུན་དའི་མདོག ། བདག་གི་དགེ་བའི་སྟོབས་ཀ ྱིས་ལྷ་ཡི་ལུས་ཐོབ་ནས། ། ལྷ་མོ་རྣམས་དང་དལ་ག ྱིས་ལྷན་ཅིག་འབབ་གནས་ཤོག།  །། ཅི་ཕྱིར་འདི་ན་གཤིན་རྗེའི་མི་དང་ཁྭ་དང་བྱ་རྒོད་མི་བཟད་རྣམས་སྐྲག་བྱེད། ། ཀུན་ནས་མུན་བསལ་བདེ་དགའ་བསྐྱེད་པའི་མཐུ་བཟང་འདི་ཀོ་སུ་ཡི་མཐུ་སྙམ་སྟེ། ། གྱེན་དུ་བལྟས་པས་ནམ་མཁའི་དཀྱི ལ་ན་ཕྱག་ན་རྡོ་རྗེ་འབར་བ་བཞུགས་མཐོང་ནས། ། རབ་ཏུ་དགའ་བའི་ཤུགས་ཀྱི ས་ས ྡི ག་དང་བྲལ་ནས་དེ་དང་ལྷན་ཅིག་འགྲོགས་པར་ཤོག  །། མེ་ཏོག་ཆར་པ་སྤོས་ཆུ་དང་འདྲེས་བབ་པ་ཡིས། ། དམྱལ་བའི་མེ་དག་ཆིལ་ཆིལ་གསོད་པ་མཐོང་གྱུར་ནས། ། གློ་བུར་བདེ་བས་ཚིམ་པ་འདི་ཅི་བསམས་པ་དང༌། ། སེམས་དམྱལ་རྣམས་ཀྱི ས་ཕྱག་ན་པདྨ་མཐོང་བར་ཤོག།  །། གྲོགས་དག་འཇིགས་པ་བོར་ལ་རིངས་པར་ཚུར་ཤོག་ཡུ་བུའི་ཐད་དུ་ནི། ། གང་གི་མཐུ་ཡིས་སྡུག་བསྔལ་ཐམས་ཅད་བྲལ་ཞིང་དགའ་བའི་ཤུགས་ཕྱི ན་ལ། ། འགྲོ་བ་ཀུན་སྐྱོབ་བྱང་ཆུབ་སེམས་དང་འོད་དང་བརྩེ་བ་སྐྱེས་གྱུར་པ། ། གཞོན་ནུ་ཟུར་ཕུད་ཅན་འབར་འཇིགས་པ་མེད་པར་བྱེད་པ་ཅིག་ཞིག་བྱོན།།  །། ཁྱོད་ཀྱིས་ལྷ་བརྒྱའི་ཅོད་པན་དག་གིས་ཞབས་ཀྱི ་པདྨ་ལ་མཆོད་ཅིང༌། ། ཐུགས་རྗེས་བརླན་སྤྱན་དབུ་ལ་མེ་ཏོག་དུ་མའི་ཚོགས་ཀྱི ་ཆར་འབབ་པ། ། ཁང་བརྩེགས་ཡིད་འོང་ལྷ་མོ་སྟོང་ཕྲག་བསྟོད་དབྱངས་སྒྲོག་ལྡན་འདི་ལྟོས་ཞེས། ། འཇམ་དབྱངས་དེ་འདྲ་མཐོང་ནས་ད་ནི་སེམས་དམྱལ་ཅ་ཅོ་འདོན་པར་ཤོག།  །། དེ་ལྟར་བདག་གི་དགེ་རྩས་ཀུན་ཏུ་བཟང་ལ་སོགས། །

བྱང་ཆུབ་སེམས་དཔའ་སྒྲིབ་པ་མེད་སྤྲིན་བདེ་བ་དང༌། ། བསིལ་ཞིང་དྲི་ཞིམ་ངད་ལྡང་ཆར་པ་འབེབས་མཐོང་ནས། ། སེམས་ཅན་དམྱལ་བ་དེ་དག་མངོན་པར་དགའ་གྱུར་ཅིག།  །། དུད་འགྲོ་རྣམས་ནི་གཅིག་ལ་གཅིག ། ཟ་བའི་འཇིགས་དང་བྲལ་བར་ཤོག ། སྒྲ་མི་སྙན་པའི་མི་བཞིན་དུ། ། ཡི་དྭགས་རྣམས་ནི་བདེ་གྱུར་ཅིག།  །། འཕགས་པ་སྤྱན་རས་གཟིགས་དབང་གིས། ། ཕྱག་ནས་འབབ་པའི་འོ་རྒྱུན་ག ྱི ས། ། ཡི་དྭགས་རྣམས་ནི་ཚིམ་བྱས་ཤིང༌། ། ཁྲུས་བྱས་རྟག་ཏུ་བསིལ་བར་ཤོག།  །། ཅེས་ཚིགས་བཅད་བཅུ་གཉིས་ཀྱི ས་དམྱལ་བའི་སྡུག་བསྔལ་ཞི་བར་བསྔོས་པ་སྟེ། དེའི་ཡང་ཚིགས་བཅད་དང་པོས་ འཇིག་རྟེན་ཐམས་ཅད་ཀ ྱི ་དམྱལ་བ་པ་ཡོད་དོ་ཅོག་གི་སྤྱིའི་སྡུག་བསྔལ་ཞི་བ་དང༌། ཚིག་རྐང་གཅིག་གིས་དེ་ལས་གྲང་ དམྱལ་བའི་སྡུག་བསྔལ་ཞི་བ་དང༌། ཚིག་རྐང་གསུམ་གྱིས་ཚ་དམྱལ་པ་སྤྱིའི་སྡུག་བསྔལ་ཞི་བ་དང༌། རལ་གྲི ་སོགས་ ཚིགས་བཅད་གཅིག་གིས་ཉེ་འཁོར་པའི་དོན་དང༌། མཐིང་རིལ་སོགས་ཕྱེད་དང་གཉིས་ཀྱི ས་ཁྱད་པར་མནར་མེད་ པའི་དོན་དང༌། དེ་ནས་གཅིག་གིས་བསྡུས་འཇོམས་པའི་དོན་དང༌། ཕྱེད་ཀ ྱི ས་ཡང་སོས་པའི་དོན་ཏེ་དེ་རྣམས་ཀྱི ་སྡུག་ བསྔལ་རང་བཞིན་གྱིས་ཞི་བར་བསྔོས་པ་ཡིན་ལ། སླར་ཡང་ཆུ་བོ་སོགས་ཀ ྱི་ཚིགས་བཅད་ཀྱི ས་སློབ་དཔོན་ཉིད་ཀྱི་དགེ་བའི་མཐུས་སྡུག་བསྔལ་ཞི་བ་དང༌། གཅིག་གིས་ཕྱག་ན་རྡོ་རྗེའི་མཐུ་དང༌། མེ་ཏོག་སོགས་གཅིག་གིས་སྤྱན་རས་གཟིགས་ཀྱི ་མཐུ་དང༌། གྲོགས་དག་ སོགས་གཉིས་ཀྱི ས་འཇམ་དབྱངས་ཀ ྱི་མཐུ་དང༌། དེ་ལྟར་སོགས་ཐ་མས་བྱང་ཆུབ་སེམས་དཔའ་གཞན་ཐམས་ཅད་ཀྱི་ མཐུས་ཞི་བར་བསྔོས་པའོ། །དེ་ནས་ཚིག་རྐང་གཉིས་ཀྱི ས་དུད་འགྲོའི་སྡུག་བསྔལ་ཞི་བ་དང༌། ཚིགས་བཅད་ཕྱེད་དང་ གཉིས་ཀྱིས་ཡི་དྭགས་ཀྱི་སྡུག་བསྔལ་ཞི་བར་བསྔོས་པའོ། ། དེ་དག་གཞན་ནི་རྟོགས་པར་སླ་ལ། བྱང་ཆུབ་སེམས་དཔའི་མོས་པ་དང་ཏིང་ངེ་འཛིན་གྱི ་མཐུ་ལས་སྤ ྲིན་ཆེན་པོ་ གློ་བུར་དུ་བྱུང་བའི་ཆར་གྱིས་དམྱལ་མེ་གཞིལ་བ་དང༌། མཐིང་རིལ་དང་བཞད་དཀར་ནི་ཆུ་བྱའི་རྣམ་གྲངས་ཏེ་དམྱལ་ བའི་ས་གཞི་ཐམས་ཅད་པདྨའི་མཚོ་བསིལ་བ་ཆུ་བྱ་དང་བཅས་པར་གྱུར་ཅིག་པའོ། །

གཞན་སྟོབས་ཀ ྱིས་ཞི་བར་བྱེད་པ་ནི་འཕགས་པ་སྤྱན་རས་གཟིགས་དབང་ཕྱུག་གིས་སྔོན། བདག་གིས་ངན་སོང་གནས་ལ་ཕྱོགས་གྱུར་ན། ། ངན་སོང་གནས་རྣམས་ཞིག་ཅིང་སྟོང་གྱུར་ཅིག ། ཅེས་སོགས་ཀ ྱི ་སྨོན་ལམ་མཛད་པ་གྲུབ་པ་དང༌། ཏིར་མེད་པ་སྐེམས་པ་ཞེས་བྱ་བའི་ཏིང་ངེ་འཛིན་གྱི ་མཐུ་ལས་ངན་ འགྲོ་སྟོངས་པར་མཛད་པ་སྟེ། ཟ་མ་ཏོག་བཀོད་པ་ལས། སྤྱན་རས་གཟིགས་དབང་ཕྱུག་དེ་དམྱལ་བ་མནར་མེད་པར་ ཞུགས་མ་ཐག་ཏུ་ལྕགས་ཁང་ཐམས་ཅད་ནི་ཞིག དམྱལ་བའི་ཕྲུ་ཆེན་རྣམས་ནི་འཐོར་མེ་ནི་ཞི་སྟེ་ར ྫིང་བུ་བསིལ་བར་ གྱུར། དམྱལ་བ་པ་དེ་རྣམས་སྐད་ཅིག་གིས་ཚེ་འཕོས་པས་དམྱལ་སྲུང་རྣམས་གཤིན་རྗེའི་མདུན་དུ་དོང་ནས་སེམས་ ཅན་དམྱལ་བ་འདིར་སྐྱེས་བུ་འདོད་པའི་གཟུགས་ཅན་ཞིག་འོངས་མ་ཐག་བདག་ཅག་གི་ལས་ཀྱི ས་བས་པར་གྱུར་ ཏོ། །ཞེས་གསོལ་ཞིང་གཤིན་རྗེའི་རྒྱལ་པོས་བལྟས་ན་སྤྱན་རས་གཟིགས་བཞུགས་པར་མཐོང་ནས་བསྟོད་ཅིང་ཕྱག་ བཙལ་བ་དང༌། དེ་ནས་སྤྱན་རས་གཟིགས་ཡི་དྭགས་ཀྱི ་ཡུལ་དུ་སོང་བ་དང་ཡི་དྭགས་ཁ་ནས་མེ་འབར་བ་ཡན་ལག་ འཇག་མ་ལྟར་ཕྲ་བ་ལུས་རི་བོ་ཙམ་པ་རྡུལ་གྱི་གྲངས་ཙམ་བདག་ཅག་བཀྲེས་སོ། །སྐོམ་མོ། །ཞེས་དེའི་མདུན་ན་རྒྱུག་ པ་དང་དེས་ཕྱག་ཞབས་ཀ ྱི ་སོར་མོ་བཅུ་ལས་ཆུ་བོ་ཆེན་པོ་བཅུ་ཕབ་སྟེ་ཡི་དྭགས་དེ་རྣམས་ཀྱི ས་མང་དུ་འཐུངས་བས་ བཀྲེས་སྐོམ་ཞི་སྟེ། བདེ་བ་ཅན་དུ་བྱང་ཆུབ་སེམས་དཔའ་འདོད་པ་སྦ ྱིན་པ་ཞེས་མིང་མཐུན་པར་སྐད་ཅིག་ལ་སྐྱེས་ པར་གསུངས་པ་ལྟ་བུ་སྟེ། སྤྱན་རས་གཟིགས་ཇི་ལྟ་བ་དེ་ལྟར་ཕྱག་ན་རྡོ་རྗེ་ལ་སོགས་པ་རྒྱལ་སྲས་དེ་ཐམས་ཅད་ཀྱི ས་ རེ་རེ་ཞིང་ཡང་ངན་འགྲོ་འདོན་པའི་ཕྲིན་ལས་དེ་ལྟ་བུ་མཛད་པར་གྱུར་ཅིག་པའོ། ། སྒྲ་མི་སྙན་པའི་མི་བཞིན་ཞེས་པ་ནི། བྱང་སྒྲ་མི་སྙན་ན་ངག་འཁྱལ་མ་གཏོགས་སྤོང་བ་དྲུག་པོ་མེད་པ་དང་གོས་ དང་རྒྱན་དང་ལོངས་སྤྱོད་ཐམས་ཅད་དཔག་བསམ་གྱི་ཤིང་ལས་འབྱུང་བས་བདག་གིར་བྱ་བ་མེད་པ་དང༌། ལོ་སྟོང་ འཚོ་ཞིང་གློ་བུར་དུ་འཆི་བ་མེད་པ་དང༌། འཆི་བའི་ཞག་བདུན་མ་གཏོགས་ནད་མེད་ཅིང་མི་དགེ་བའི་མཚམས་སྦྱོར་ མེད་པས་ཤི་ནས་ཀྱང་ལྷ་མི་གང་རུང་དུ་སྐྱེ་བའི་ཕྱི ར་ག ླི ང་གཞན་ལ་བལྟོས་ན་བདེ་བའི་ཕྱིར་དཔེར་བྱས་པའོ། ། གཉིས་པ་གཙོ་བོར་མཐོ་རིས་པའི་དོན་དུ་བསྔོ་བ་ལ་གཉིས་ལས། དང་པོ་རྒུད་པ་ཞི་བར་བསྔོ་བ་ནི། ལོང་བ་རྣམས་ཀ ྱིས་མིག་མཐོང་ཞིང༌། ། འོན་པས་རྟག་ཏུ་སྒྲ་ཐོས་ཤོག ། ལྷ་མོ་སྒྱུ་འཕྲུལ་བཞིན་དུ་ནི། ། སྦྲུམ་མའང་གནོད་མེད་བཙའ་བར་ཤོག།  །།

གཅེར་བུ་རྣམས་ཀྱི ས་གོས་དག་དང༌། ། བཀྲེས་པ་རྣམས་ཀ ྱི ས་ཟས་དག་དང༌། ། སྐོམ་པ་རྣམས་ཀ ྱི ས་ཆུ་དག་དང༌། ། བཏུང་བ་ཞིམ་པོ་ཐོབ་པར་ཤོག།  །། བཀྲེན་པ་རྣམས་ཀ ྱི ་ནོར་ཐོབ་ཤོག ། མྱ་ངན་ཉམ་ཐག་དགའ་འཐོབ་ཤོག ། ཡི་ཆད་རྣམས་ཀྱང་ཡི་སོས་ཤིང༌། ། བརྟན་པ་ཕུན་སུམ་ཚོགས་པར་ཤོག།  །། སེམས་ཅན་ནད་པ་ཇི་སྙེད་པ། ། མྱུར་དུ་ནད་ལས་ཐར་བར་གྱུར། ། འགྲོ་བའི་ནད་ནི་མ་ལུས་པ། ། རྟག་ཏུ་འབྱུང་བ་མེད་པར་ཤོག།  །། སྐྲག་པ་རྣམས་ནི་འཇིགས་མེད་ཤོག ། བཅིངས་པ་རྣམས་ནི་གྲོལ་བར་གྱུར། ། མཐུ་མེད་རྣམས་ནི་མཐུ་ལྡན་ཞིང༌། ། ཕན་ཚུན་སེམས་ནི་མཉེན་གྱུར་ཅིག།  །། མགྲོན་པ་དག་ནི་ཐམས་ཅད་ལ། ། ཕྱོགས་རྣམས་ཐམས་ཅད་བདེ་བར་ཤོག ། གང་གི་དོན་དུ་འགྲོ་བྱེད་པ། ། དེ་འབད་མི་དགོས་གྲུབ་གྱུར་ཅིག།  །། གྲུ་དང་གྲུ་ཆེན་ཞུགས་པ་རྣམས། ། ཡིད་ལ་བསམས་པ་གྲུབ་གྱུར་ཏེ། ། ཆུ་ཡི་ངོགས་སུ་བདེར་ཕྱི ན་ནས། ། གཉེན་དང་ལྷན་ཅིག་དགའ་བར་ཤོག།  །།

མྱ་ངམ་ལམ་གོལ་འཁྱམས་པ་རྣམས། ། མགྲོན་པ་དག་དང་ཕྲད་གྱུར་ནས། ། ཆོམ་རྐུན་སྟག་སོགས་འཇིགས་མེད་པར། ། མི་ངལ་བདེ་བླག་འདོང་བར་ཤོག།  །། དགོན་སོགས་ལམ་མེད་ཉམ་ང་བར། ། བྱིས་པ་རྒན་པོ་མགོན་མེད་པ། ། གཉིད་ལོག་མྱོས་ཤིང་རབ་མྱོས་རྣམས། ། ལྷ་དག་སྲུང་བར་བྱེད་པ་ཤོག།  །། ཅེས་གསུངས་ཏེ། ཚིག་རྐང་དང་པོ་གཉིས་ཀྱི ས་ལོང་འོན་སོགས་དབང་པོ་སྐྱོན་ལྡན་རྣམས་ཀྱི ་དབང་པོའི་སྐྱོན་རབ་ རིབ་སོགས་ཞི་ནས་དབང་པོ་ཡོངས་སུ་དག་པ་མིག་གསལ་བ་དང་རྣ་བ་གསང་བ་དང་སྨྲ་མཁས་པ་དང་དྲན་པ་དང་ ལྡན་པ་སོགས་འཐོབ་པར་གྱུར་ཅིག་པའོ། ། དེ་ནས་ཚིག་རྐང་གཉིས་ནི་སྦྲུམ་མ་རྣམས་ནི་མ་བུ་གཉི་གར་ཤིན་དུ་སྡུག་བསྔལ་ཞིང་བཙའ་བའི་ཚེ་མའི་ལུས་ ཀ ྱི་ཚིགས་རྣམས་འབྱེད་པའི་ཟུག་རྔུ་དང༌། བཙའ་བ་པོ་ནི་ལྕགས་སྲེགས་ཀ ྱི་འཇུར་མིག་ནས་དྲངས་པ་ལྟར་སྡུག་ བསྔལ་ལ་གཉི་ག་འཚོ་འཆི་ཕྱེད་མའི་སྐབས་ཡིན་པས་དེ་གཉི་ག་བཙའ་བའི་ཟུག་རྔུ་མེད་པས་བཙའ་ཞིང་འཚོ་བར་ གྱུར་ཅིག་པའོ། ། གཅེར་བུ་སོགས་ཚིགས་བཅད་གཅིག་གིས་ནི་གོས་དང་མལ་ཆ་དང་ཟས་སྐོམ་ག ྱི ས་ཕོངས་པ་རྣམས་ཀ ྱིས་དེ་ དག་ཕུན་སུམ་ཚོགས་པ་རྙེད་པར་གྱུར་ཅིག་པའོ། །དེ་ནས་ཚིག་རྐང་གཅིག་གིས་དབུལ་པོས་ལོངས་སྤྱོད་རྙེད་པ་ དང༌། གཅིག་གིས་མཛའ་བཤེས་དང་བྲལ་བ་ལ་སོགས་པའི་མྱ་ངན་ཞི་བ་དང༌། ཚིག་རྐང་གཉིས་ཀྱི ས་སྲོ་ཤི་ཞིང་ཡི་ ཆད་པ་རྣམས་ཀ ྱི་སེམས་ཀྱི་རེ་བ་རྫོགས་པས་ཡི་སོས་པར་གྱུར་ཅིག་པའོ། །དེ་ནས་ཚིགས་བཅད་གཅིག་གིས་ནད་ བྱུང་བ་ཞི་ཞིང་སུ་ལ་ཡང་ནད་མི་འབྱུང་བར་གྱུར་ཅིག་པའོ། ། དེ་ནས་ཚིག་རྐང་གཅིག་གིས་མེ་དང༌། ཆུ་དང༌། སྦྲུལ་དང༌། ཐོག་དང༌། གཅན་གཟན་གཏུམ་པོ་དང༌། ཤ་ཟ་དང༌། ཆོམ་རྐུན་དང༌། ཆད་པ་སོགས་འཇིགས་པ་བརྒྱད་དམ་བཅུ་དྲུག་གིས་སྐྲག་པ་རྣམས་འཇིགས་པ་ལས་ཐར་བའི་དོན་ དང༌། གཅིག་གིས་བཙོན་དུ་བཅིངས་པ་རྣམས་བདེ་བར་ཐར་བ་དང༌། གཉིས་ཀྱིས་ལུས་སེམས་ཀྱི ་མཐུ་ཆུང་བ་རྣམས་ མཐུ་སྟོབས་དང་ལྡན་ལ། དེས་དྲེགས་པ་མེད་པར་སེམས་མཉེན་ཞིང་དགེ་བར་གྱུར་ཅིག་པའོ། ། དེ་ནས་ཚིགས་བཅད་གསུམ་ནི་ལམ་དུ་ཞུགས་པའི་མགྲོན་པོ་རྣམས་ཀ ྱི ་དོན་དུ་བསྔོ་བ་སྟེ། དང་པོས་དེ་ཐམས་ ཅད་ལམ་དུ་འཇིགས་པ་མེད་ཅིང་བདེ་བར་བགྲོད་ལ་དོན་ཚེགས་ཆུང་ངུས་གྲུབ་པའི་ཆེད་དང༌། གཉིས་པས་གངྒཱ་ལ་

སོགས་པ་བརྒལ་བའི་ཕྱིར་གྲུའི་བྱེ་བྲག་རྣམས་སུ་ཞུགས་པ་དང་རྒྱ་མཚོའི་གྲུ་བོ་ཆེར་ཞུགས་ཏེ་འདོང་བ་རྣམས་ནི་ ཁྱད་པར་དུ་སྲོག་ལ་དོགས་པ་ཆེ་བས་དེ་དག་གི་གྲུ་ཉེ་ཞོ་མེད་ཅིང་བསམས་པ་གྲུབ་ནས་རང་གནས་སུ་ཕྱིན་པའི་ཆེད་ དང༌། ཐ་མས་མྱ་ངམ་ག ྱི ་ཐང་དང་དགོན་དུང་ཚ་སྒོ་ཅན་ལ་སོགས་པར་ལམ་འཁྱམས་ཏེ་ཅི་བྱ་གཏོལ་མེད་པ་རྣམས་ ལམ་སྟོན་པ་དང་གྲོགས་དང་ཕྲད་ཅིང་བདེ་བར་ཕྱི ན་པར་བསྔོས་པ་སྟེ་ངལ་ཞིང་དུབ་ལ་སླར་འཇིགས་པས་ཉེན་པ་འདི་ དག་ཤིན་དུ་སྙི ང་རྗེ་བའི་ཕྱི ར་རོ། ། ཚིགས་བཅད་ཕྱི་མས་ནི་དབུལ་པོ་སོགས་སློང་བའི་ཆེད་དང་ཁ་ཅིག་གཞན་གྱི་བྲན་དུ་གྱུར་པས་བ་ལང་སོགས་ འཚོ་བའི་ཕྱི ར་དགོན་པ་ཉམ་ང་བར་གཅིག་པུས་འདུག་པ་དང་གཉིད་ཀྱི ས་ལོག་པ་དང་གང་དག་ཆང་གིས་ར་རོ་བས་ འཕྱན་པ་དེ་དག་ལ་ལྷ་དག་གིས་བསྲུངས་ཏེ་གནོད་སྦ ྱིན་དང་ཤ་ཟས་འཚེ་བ་མེད་པར་གྱུར་ཅིག་པའོ། ། གཉིས་པ་འབྱོར་པ་ཕུན་སུམ་ཚོགས་པར་བསྔོ་བ་ནི། མི་དལ་ཀུན་ལས་ཐར་པ་དང༌། ། དད་དང་ཤེས་རབ་བརྩེར་ལྡན་ཞིང༌། ། ཟས་དང་སྤྱོད་པ་ཕུན་ཚོགས་ནས། ། རྟག་ཏུ་ཚེ་རབས་དྲན་གྱུར་ཅིག།  །། ཐམས་ཅད་ནམ་མཁའ་མཛོད་བཞིན་དུ། ། ལོངས་སྤྱོད་ཟད་པ་མེད་པར་ཤོག ། རྩོད་པ་མེད་ཅིང་འཚེ་མེད་པ། ། རང་དབང་དུ་ནི་སྤྱོད་པར་ཤོག།  །། སེམས་ཅན་གཟི་བརྗི ད་ཆུང་ངུ་དག ། དེ་དག་གཟི་བརྗིད་ཆེན་པོར་ཤོག ། དཀའ་ཐུབ་ཅན་གང་གཟུགས་ངན་པ། ། གཟུགས་བཟང་ཕུན་སུམ་ཚོགས་གྱུར་ཅིག།  །། འཇིག་རྟེན་བུད་མེད་ཇི་སྙེད་པ། ། དེ་དག་སྐྱེས་པ་ཉིད་གྱུར་ཅིག ། མ་རབས་རྣམས་ནི་མཐོ་ཐོབ་ཅིང༌། །

ང་རྒྱལ་དག་ཡང་བཅོམ་པར་ཤོག།  །། བདག་གི་བསོད་ནམས་འདི་ཡིས་ནི། ། སེམས་ཅན་ཐམས་ཅད་མ་ལུས་པ། ། ས ྡིག་པ་ཐམས་ཅད་སྤངས་ནས་ནི། ། རྟག་ཏུ་དགེ་བ་བྱེད་པར་ཤོག།  །། བྱང་ཆུབ་སེམས་དང་མི་འབྲལ་ཞིང༌། ། བྱང་ཆུབ་སྤྱོད་ལ་གཞོལ་བ་དང༌། ། སངས་རྒྱས་རྣམས་ཀ ྱི ས་ཡོངས་བཟུང་ཞིང༌། ། བདུད་ཀ ྱི ་ལས་ཀྱང་སྤོང་བར་ཤོག།  །། སེམས་ཅན་དེ་དག་ཐམས་ཅད་ནི། ། ཚེ་ཡང་དཔག་མེད་རིང་བར་ཤོག ། རྟག་ཏུ་བདེ་བར་འཚོ་འགྱུར་ཞིང༌། ། འཆི་བའི་སྒྲ་ཡང་གྲག་མ་གྱུར།།  །། དཔག་བསམ་ཤིང་གི་སྐྱེད་མོས་ཚལ། ། སངས་རྒྱས་དང་ནི་སངས་རྒྱས་སྲས། ། ཆོས་ཉན་སྒྲོགས་པས་གང་བ་ཡིས། ། ཕྱོགས་རྣམས་ཐམས་ཅད་གང་བར་ཤོག།  །། ཐམས་ཅད་དུ་ཡང་ས་གཞི་དག ། གསེག་མ་ལ་སོགས་མེད་པ་དང༌། ། ལག་མཐིལ་ལྟར་མཉམ་བཻཌཱུརྱའི། ། རང་བཞིན་འཇམ་པོར་གནས་གྱུར་ཅིག།  །། འཁོར་ག ྱི ་དཀ ྱི ལ་འཁོར་ཡོད་དགུར་ཡང༌། ། བྱང་ཆུབ་སེམས་དཔའ་མང་པོ་དག ། རང་གི་ལེགས་པས་ས་སྟེང་དག །

བརྒྱན་པར་མཛད་པས་བཞུགས་གྱུར་ཅིག།  །། ལུས་ཅན་ཀུན་ག ྱིས་བྱ་དང་ནི། ། ཤིང་དང་འོད་ཟེར་ཐམས་ཅད་དང༌། ། ནམ་མཁའ་ལས་ཀྱང་ཆོས་ཀ ྱི ་སྒྲ། ། རྒྱུན་མི་འཆད་པར་ཐོས་པར་ཤོག།  །། དེ་དག་རྟག་ཏུ་སངས་རྒྱས་དང༌། ། སངས་རྒྱས་སྲས་དང་ཕྲད་གྱུར་ཅིག ། མཆོད་པའི་སྤྲིན་ནི་མཐའ་ཡས་པས། ། འགྲོ་བའི་བླ་མ་མཆོད་པར་ཤོག།  །། ལྷ་ཡང་དུས་སུ་ཆར་འབེབས་ཤིང༌། ། ལོ་ཏོག་ཕུན་སུམ་ཚོགས་པར་ཤོག ། རྒྱལ་པོ་ཆོས་བཞིན་བྱེད་གྱུར་ཅིག ། འཇིག་རྟེན་དག་ཀྱང་དར་བར་ཤོག།  །། སྨན་རྣམས་མཐུ་དང་ལྡན་པ་དང༌། ། གསང་སྔགས་བཟླས་བརྗོད་འགྲུབ་པར་ཤོག ། མཁའ་འགྲོ་ས ྲི ན་པོ་ལ་སོགས་པ། ། ས ྙི ང་རྗེའི་སེམས་དང་ལྡན་གྱུར་ཅིག།  །། སེམས་ཅན་འགའ་ཡང་སྡུག་མ་གྱུར། ། ས ྡི ག་པར་མ་གྱུར་ན་མ་གྱུར། ། འཇིགས་དང་བརྙས་པར་མི་འགྱུར་ཞིང༌། ། འགའ་ཡང་ཡིད་མི་བདེ་མ་གྱུར།།  །། ཞེས་གསུངས་ཏེ། དང་པོས་ཐམས་ཅད་དལ་འབྱོར་གཉིས་དང་ལྡན་ཞིང་ཚེ་རབས་དྲན་པའི་མངོན་ཤེས་དང་ལྡན་པར་ བསྔོས། གཉིས་པས་བྱང་ཆུབ་སེམས་དཔའ་ནམ་མཁའ་མཛོད་ནི་ནམ་མཁའ་ལས་ཅི་བསམས་པ་འབྱུང་ཞིང་ཟད་པ་ མེད་པ་ལྟར་ཐམས་ཅད་ནམ་མཁའི་མཛོད་ཀྱི་ཏིང་ངེ་འཛིན་དང་དེ་ལས་བྱུང་བ་ནམ་མཁའི་མཛོད་འཐོབ་པར་བསྔོས། 

གསུམ་པས་གཟི་བརྗིད་ཕུན་སུམ་ཚོགས་པར་བསྔོས། དེ་ནས་ཚིག་རྐང་གཉིས་ཀྱིས་བུད་མེད་རྣམས་སྐྱེས་པའི་ དངོས་པོ་འཐོབ་པ་དང༌། གཉིས་ཀྱི ས་མ་རབས་ཀ ྱི ་གནས་ལས་འདའ་བར་བསྔོས་པ་སྟེ་བུད་མེད་ནི་ཕལ་ཆེར་གཞན་ དབང་དུ་གྱུར་པ་དང༌། ས ྙི ང་སྟོབས་ཆུང་བ་དང༌། ཉོན་མོངས་པ་མང་ཞིང༌། གཉེན་པོ་ཆུང་ལ་ནད་ཀྱང་སྐྱེས་པ་ལས་སོ། །གཉིས་ཀྱིས་མང་བ་དང་མངལ་འཛིན་པའི་སྡུག་བསྔལ་ཆེ་ཞིང་བུད་མེད་ཀྱི་རྟེན་ལ་སངས་རྒྱས་དང༌། འཁོར་ལོས་ བསྒྱུར་བ་དང༌། རང་སངས་རྒྱས་དང༌། བརྒྱ་བྱིན་དང༌། འཇིག་རྟེན་སྐྱོང་བ་སྟེ་མཆོག་ལྔ་མི་འབྱུང་ལ། རྟེན་ག ྱི་གཙོ་ བོ་སྐྱེས་པ་ཁོ་ན་ཡིན་ལ་བུད་མེད་རབ་ཏུ་ཕྱུང་བས་བསྟན་པ་ལོ་ལྔ་བརྒྱ་འག ྲིབས་པས་ན་དེ་དག་བུད་མེད་ཀྱི ་དངོས་ པོ་ལས་འདའ་བའི་ཕྱི ར་དང༌། མ་རབས་གདོལ་པ་ལ་སོགས་པ་རྣམས་དམད་པའི་ལས་སྤངས་ཏེ་མཐོན་པོར་འགྱུར་ ཞིང༌། འོན་ཀྱང་མ་རབས་ལ་མཐོན་པོའི་གནས་བྱུང་བ་ཕལ་ཆེར་ནི་ང་རྒྱལ་ཆེ་ཞིང་གནས་མིན་གྱི ་བྱ་བ་བྱེད་པས་རང་ གཞན་གཉི་ག་བརླག་པ་ཝ་སྐྱེས་ལ་དུད་འགྲོའི་རྒྱལ་པོའི་གནས་བྱུང་བ་ལྟ་བུ་མང་བས་ན་དེ་དག་མཐོན་པོ་ཐོབ་ཀྱང་ང་ རྒྱལ་མེད་པར་གྱུར་ཅིག་པར་བསྔོས་པའོ། ། དེ་ནས་ཚིགས་བཅད་གསུམ་གྱི ས་ཐམས་ཅད་དགེ་སྡིག་གི་བླང་དོར་ཚུལ་བཞིན་དུ་བྱེད་པ་དང༌། ཐེག་ཆེན་དུ་ ཞུགས་ཏེ་བདུད་ལས་སྤོང་བ་དང༌། མཐོ་རིས་ཀྱི ་ཡོན་ཏན་བདུན་ཚང་ཞིང་ཚེ་ཕུན་སུམ་ཚོགས་པར་རིམ་པས་བསྔོས་ པ་སྟེ་དེ་རྣམས་ནི་གཙོ་བོར་སེམས་ཅན་ཡོངས་སུ་ས ྨིན་པའི་དོན་དུ་བསྔོས་པ་ཡང་ཡིན་ནོ། ། དེ་ནས། དཔག་བསམ་ཤིང་གི་སྐྱེད་མོས་ཚལ། །ལ་སོགས་པའི་ཚིགས་སུ་བཅད་པ་བཞིས་ནི་གནས་ཐམས་ ཅད་ཕུན་སུམ་ཚོགས་པར་བསྔོ་བ་སྟེ། དང་པོས་འཇིག་རྟེན་ག ྱི ་ཁམས་ཐམས་ཅད་དཔག་བསམ་ག ྱི་ཤིང་གོས་དང་ རྒྱན་དང་བཟའ་བཏུང་གི་འབྱུང་གནས་ཅི་འདོད་བླང་དུ་ཡོད་པས་གང་བ་སྐྱེད་མོས་ཚལ་ལྟར་ཡིད་དུ་འོང་བ་སངས་ རྒྱས་དང་བྱང་ཆུབ་སེམས་དཔའ་ཆོས་སྒྲོག་པས་གང་བར་གྱུར་ཅིག་པ་དང༌། གཉིས་པས་ས་ཕལ་པ་དང་མཐོ་དམན་ སོགས་མེད་པར་ལག་མཐིལ་ལྟར་མཉམ་པའི་བཻཌཱུརྱའི་ས་གཞི་གསེར་གྱིས་མིག་མང་རིས་སུ་བྲིས་པ་རེག་ན་འཇམ་ པའི་རྩ་རྨ་བྱའི་མགྲིན་པའི་མདོག་ཅན་ག ྱིས་ཁེབས་པར་གྱུར་ཅིག་པ་དང༌། གསུམ་པས་དེ་ཐམས་ཅད་དུ་བྱང་ཆུབ་ སེམས་དཔའ་མཚན་དཔེ་རྫོགས་པས་གང་ཞིང་བརྒྱན་པར་གྱུར་ཅིག་པ་དང༌། བཞི་པས་ནམ་མཁས་ཀླས་པའི་ཞིང་ དེ་ཐམས་ཅད་དུ་འབྱུང་བ་བཞི་དང་ནམ་མཁའ་ལས་ཆོས་ཀ ྱི་སྒྲ་རྟག་པར་འབྱུང་ཞིང་སེམས་ཅན་ཐམས་ཅད་སྨི ན་པར་ གྱུར་ཅིག་པ་སྟེ། འདི་རྣམས་ནི་སློབ་དཔོན་ཉིད་ཀྱི་ཞིང་དག་སྦྱོར་དང་སངས་རྒྱས་ཀྱི་ཞིང་ཡོངས་སུ་སྦྱོང་པའི་སྨོན་ ལམ་ཡང་ཡིན་ནོ། ། འདི་མན་ནི་འཇིག་རྟེན་ཐམས་ཅད་ཕུན་སུམ་ཚོགས་པར་བསྔོ་བ་སྟེ། ཚིགས་བཅད་དང་པོས་སེམས་ཅན་ཐམས་ ཅད་དགེ་བའི་བཤེས་གཉེན་དང་ཕྲད་ཅིང་མཆོད་པའི་ལས་ལ་བརྩོན་པར་གྱུར་ཅིག་པ་དང༌། རྐང་པ་གཉིས་ཀྱི ས་ཆར་ དུས་སུ་འབབ་ཅིང་ལོ་ཏོག་དང་འབྲུས་འབྱོར་པ་དང༌། རྐང་པ་གཅིག་གིས་ཆོས་བཞིན་གྱི ་རྒྱལ་པོ་ཤ་སྟག་འབྱུང་བ་ དང༌། ལྷག་མས་རྒྱུ་དེ་དག་ལས་ལྷ་མིའི་འགྲོ་བ་མང་དུ་འཕེལ་ཞིང་དར་བར་གྱུར་ཅིག་པའོ། །སྨན་རྣམས་ཀ ྱི ་རྐང་པ་

གཅིག་གིས་སྨན་དང་འབྲུ་བཅུད་ཐམས་ཅད་བཅུད་ཆེ་ཞིང་ནུས་པ་དང་ལྡན་པའི་ཆེད་དང༌། གཅིག་གིས་ཕན་བྱེད་ ཀ ྱི ་གསང་སྔགས་སྒྲུབ་པ་པོ་རྣམས་ཀྱང་ངག་ནུས་དང་ལྡན་ཞིང་རིག་པ་དེ་མྱུར་དུ་འགྲུབ་པར་འགྱུར་བའི་ཆེད་དང༌། གཉིས་ཀྱིས་ཤ་ཟ་དང་གནོད་སྦ ྱི ན་དང་ས ྲི ན་པོ་རྣམས་གདུག་པའི་སེམས་ཞི་ཞིང་ཁྱད་པར་མཁའ་འགྲོ་ཞེས་བྱ་བ་ཕྲ་ མེན་ཕོ་མོ་ཉིན་པར་མིའི་ལུས་སུ་གནས་ཤིང་མཚན་མོ་རྫུ་འཕྲུལ་ག ྱི ས་འགྲོ་བས་གཞན་ལ་གནོད་པ་བྱེད་པ་འདི་ལ་རྒྱ་ གར་ན་འཇིགས་པ་ཆེན་པོར་ལྟ་བའི་ཕྱིར་དེ་རྣམས་ཀྱི་གདུག་རྩུབ་ཞི་ཞིང་སྙི ང་རྗེ་དང་ལྡན་པར་བསྔོ་བའོ། ། ཚིགས་བཅད་ཐ་མས་ནི་མདོར་ན་སུ་ཡང་རུང་སྟེ། སེམས་ཅན་འགའ་ཡང་སྡུག་མ་གྱུར། ། ས ྡི ག་པར་མ་གྱུར་ན་མ་གྱུར། ། འཇིགས་དང་བརྙས་པར་མི་འགྱུར་ཞིང༌། ། འགའ་ཡང་ཡིད་མི་བདེ་བར་མ་གྱུར་ཅིག།  །། ཞེས་དོན་བསྡུས་པ་སྟེ། འདིའི་ཚིག་རྐང་གཉིས་པ་འདི་གླེགས་བམ་ཕལ་ལ་ཆད་སྣང་བས་ངེས་པར་གཞུག་གོ ། གཉིས་པ་མཆོག་གི་དོན་དུ་བསྔོ་བ་ནི། གཙུག་ལག་ཁང་རྣམས་ཀློག་པ་དང༌། ། ཁ་ཏོན་ག ྱིས་རྒྱས་ལེགས་གནས་ཤོག ། རྟག་ཏུ་དགེ་འདུན་མཐུན་པ་དང༌། ། དགེ་འདུན་དོན་ཡང་འགྲུབ་པར་ཤོག ། བསླབ་པ་འདོད་པའི་དགེ་སློང་དག ། དབེན་པ་དག་ཀྱང་འཐོབ་པར་ཤོག ། གཡེང་བ་ཐམས་ཅད་སྤངས་ནས་ནི། ། སེམས་ནི་ལས་རུང་སྒོམ་གྱུར་ཅིག།  །། དགེ་སློང་མ་རྣམས་རྙེད་ལྡན་ཞིང༌། ། འཐབ་དང་གནོད་པ་སྤོང་བར་ཤོག ། དེ་བཞིན་རབ་ཏུ་བྱུང་བ་ཀུན། །

ཚུལ་ཁྲིམས་ཉམས་པ་མེད་གྱུར་ཅིག།  །། ཚུལ་ཁྲིམས་འཆལ་བས་ཡིད་བྱུང་ནས། ། རྟག་ཏུ་སྡི ག་པ་ཟད་བྱེད་ཤོག ། བདེ་འགྲོ་དག་ ཀྱང་ཐོབ་གྱུར་ནས། ། དེར་ཡང་བརྟུལ་ཞུགས་མི་ཉམས་ཤོག།  །། མཁས་པ་རྣམས་ནི་བཀུར་བ་དང༌། ། བསོད་སྙོམས་དག་ ཀྱང་རྙེད་པར་ཤོག ། རྒྱུད་ནི་ཡོངས་སུ་དག་པ་དང༌། ། ཕྱོགས་རྣམས་ཀུན་ཏུ་ གྲགས་པར་ཤོག།  །། ངན་སོང་སྡུག་བསྔལ་མི་ མྱོང་ཞིང༌། ། དཀའ་བ་ སྤྱད་པ་མེད་པར་ཡང༌། ། ལྷ་ལས་ལྷག་པའི་ལུས་ཀྱིས་ནི། ། དེ་དག་སངས་རྒྱས་མྱུར་འགྲུབ་ཤོག།  །། སེམས་ཅན་ཀུན་གྱི ་ལན་མང་དུ། ། སངས་རྒྱས་ཐམས་ཅད་མཆོད་བྱེད་ཅིང༌། ། སངས་རྒྱས་བདེ་བ་བསམ་ཡས་ཀྱི ས། ། རྟག་ཏུ་བདེ་དང་ལྡན་གྱུར་ཅིག།  །། བྱང་ཆུབ་སེམས་དཔའ་རྣམས་ཀྱི་ནི། ། འགྲོ་དོན་ཐུགས་ལ་དགོངས་འགྲུབ་ཤོག ། མགོན་པོ་ཡིས་ནི་གང་དགོངས་པ། ། སེམས་ཅན་རྣམས་ལ་བདེ་འབྱོར་ཤོག།  །། དེ་བཞིན་རང་སངས་རྒྱས་རྣམས་དང༌། ། ཉན་ཐོས་རྣམས་ ཀྱང་བདེ་གྱུར་ཅིག །

ེས་གསུངས་ཏེ། དེ་ཡང་ཚིགས་བཅད་དང་པོས་ནི་དགེ་འདུན་གནས་བཅས་ཀྱི ་དོན་དུ་བསྔོས་པ་སྟེ། དེ་ཡང་གཙུག་ ལག་ནི་གཞུང་ལུགས་ཀྱི་མིང་གི་རྣམ་ གྲངས་ཡིན་ལ། དེ་འཛིན་པའི་གང་ཟག་གི་གནས་ནི་གཙུག་ལག་ཁང་པ་ཞེས་ བྱའོ། ། བོད་ཕྱི ་རབས་འདི་ན་འདུལ་བའི་ལུང་སྡེ་བཞིའི་ གླེགས་བམ་བཞུགས་ན་གཙུག་ལག་ཁང་ཡིན་ནོ། །ཞེས་ མཁས་པར་རློམ་པ་མཐའ་དག་གིས་མགྲིན་གཅིག་ཏུ་སྒྲོག་ཅིང་བླུན་པོ་དག་གིས་དེའི་རྗེས་ཟློས་བྱེད་མོད་ ཀྱང་དེ་དག་ གིས་ནི་འདུལ་བ་མི་ཤེས་པར་གསལ་ཏེ། འདི་ནི་ཉེར་དགའི་གཙུག་ལག་ཁང་ངོ༌། །འདི་ནི་དགའ་བོའི་འོ། །འདི་ནི་ཁོ་ བོའི་གཙུག་ལག་ཁང་སྟེ་ཞེས་བྲང་ཁང་ལ་གཙུག་ལག་ཁང་དུ་བཤད་པ་མ་ཐོས་པར་ཟད་ཅིང༌། ཕྱི ་རོལ་བའི་གཙུག་ ལག་ཁང་ཞེས་བཤད་པ་རྣམས་དྲན་པར་ བྱོས་ཤིག ། མདོར་ན་ཆོས་འདི་པའི་ཐེག་པ་ཆེ་ཆུང་གི་གཙུག་ལག་ཁང་དང༌། གཙུག་ལག་ཁང་ཆེན་པོ་དང༌། ཁྱམས་དང༌། བཀད་ས་དང༌། དགོན་པའི་བསྟི་གནས་ལ་སོགས་པ་དེ་ཐམས་ཅད་དུ་རབ་ཏུ་བྱུང་བ་ཀློག་པ་པོ་རྣམས་སྡེ ་སྣོད་གསུམ་ པོ་ཀློག་པའི་ཁ་ཐོན་བྱེད་པས་གང་ཞིང་རྒྱས་ལ། བསམ་གཏན་པའི་གནས་རྣམས་སུ་བསམ་གཏན་ལ་ཤིན་དུ་མཉམ་ པར་བཞག་པ་རྣམས་ཀྱིས་གང་བ་དང༌། དེ་ཐམས་ཅད་དུ་དགེ་འདུན་རྣམས་མཐུན་པ་དང་མི་ཕྱེད་པ་འོ་མ་དང་འོ་མ་ གཅིག་ཏུ་འདྲེས་པ་ལྟ་བུར་གྱུར་པས་སྟོན་པའི་བསྟན་པ་གསལ་པར་བྱེད་ཅིང༌། ཀློག་པ་ལས་རིག་གྲོལ་གྱི ་སྤོབས་པ་ ཐོབ་ཅིང་བསམ་གཏན་ལས་འབྲས་བུ་བཞི་དང་ས་བཅུ་སོགས་ཐོབ་པས་དགེ་འདུན་དེ་ཐམས་ཅད་ཀྱི ་བསླབ་པ་གསུམ་ གྱི ་དོན་མཐར་ཕྱིན་པ་གྲུབ་པར་གྱུར་ཅིག་པ་སྟེ། སྔོན་སྟོན་པ་ཉིད་ལ་སྦྲིད་པ་བྱུང་བ་ན་ སྐྱེ་དགུའི་བདག་མོ་གཽ་ཏ་མིས་ བཅོམ་ལྡན་འདས་རིང་དུ་འཚོ་བར་གྱུར་ཅིག་ཅེས་བརྗོད་པ་འོག་མིན་གྱི ་བར་དུ་ གྲགས་པ་ན་སྟོན་པས་དེ་སྐད་ཅེས་ མི་བརྗོད་པར་དགེ་འདུན་མཐུན་པར་གྱུར་ཅིག་ཅེས་བརྗོད་པར་བྱ་སྟེ་ང་ནི་དགེ་འདུན་མཐུན་པ་ཉིད་བཞེད་དོ། །ཞེས་ གསུངས་པས་འདི་ནི་སྟོན་པའི་དགོངས་པ་རྫོགས་པར་བྱེད་པའི་སྨོན་ལམ་ཡང་ཡིན་ནོ། ། ཚིགས་བཅད་གཉིས་པས་དགེ་སློང་གི་དོན་དུ་སྤྱི ར་བསྔོ་བ་སྟེ ། སྤྱི ར་སློང་མོས་འཚོ་བ་ལ་དགེ་སློང་དུ་བཞག་པ་ སློང་བའི་ཕྱིར་དགེ་སློང་དང༌། མིང་གི་དགེ་སློང་མིང་གང་དགེ་སློང་ཞེས་བྱ་བ་དང༌། ཁས་འཆེ་བའི་དགེ་སློང་ བྲམ་ཟེ་ལ་ སོགས་པ་བདག་ཅག་དགེ་སློང་དང་དགེ་སྦྱོང་དང་ བྲམ་ཟེའོ་ཞེས་ཁས་ཆེ་བ་ལ་དགེ་སློང་དུ་བཞག་པ་དང༌། རྒྱན་གྱི ས་ བརྒྱན་པར་བྱས་ ཀྱང་ཆོས་སྤྱོད་ཅིང༌། །སོགས་ཟག་པ་ཟད་པ་ལ་དགེ་སློང་དུ་བྱས་པ་སྟེ་སྤྱི ར་རྣམ་ གྲངས་བཞི་དང༌། དེ་ལས་ཆོས་འདི་པའི་གསོལ་བ་དང་བཞིའི་ལས་ཀྱི ས་བསྙེན་པར་རྫོགས་པ་གང་ཡིན་པ་དེ་ནི་དོན་འདིར་དགེ་སློང་ ཡིན་པར་དགོངས་སོ་ཞེས་པ་ལྟར་དགེ་སློང་གི་སྡོམ་པ་ཐོབ་ལ་མ་ཉམས་པ་ནི་སྐབས་འདིའི་དགེ་སློང་ཡིན་ཏེ་དགེ་ སློང་མ་ཟུར་དུ་བཀར་ནས་བཤད་པ་དང་བསླབ་པ་འདོད་པ་ཞེས་པའི་མཐུ་ལས་སོ། །དེ་ལྟར་བསླབ་པ་གསུམ་འདོད་ པའི་དགེ་སློང་རྣམས་ཀྱི་བསླབ་པ་དག་པའི་རྒྱུ་ནི་ལུས་ངག་འདུ་འཛིས་དབེན་པ་དང་སེམས་རྣམ་གཡེང་གིས་དབེན་ པ་ཡིན་པས་ལུས་སེམས་ཀྱི་དབེན་པ་ཐོབ་པར་གྱུར་ཅིག་པ་སྟེ། དག་སྒྲའི་གཉིས་ཚིག་གིས་ལུས་སེམས་ཀྱི་དབེན་པ་ གཉིས་འདྲེན་ཏོ། །གཡེང་བ་སྤོང་བའི་ཚིག་གིས་ནི་དབེན་པ་དེ་གཉིས་གསལ་བར་བྱེད་པ་སྟེ། ལུས་ཀྱི་གཡེང་བ་བྱ་བ་

སྣ་ཚོགས་པ་དང་ངག་གི་གཡེང་བ་བྲེ་མོ་དང༌། ངག་འཁྱལ་བ་དང་སེམས་ཀྱི་གཡེང་བ་ཡུལ་ལ་སེམས་པ་ཐམས་ཅད་ སྤངས་ནས་སེམས་དུལ་ཞིང་ལས་སུ་རུང་བས་འདུ་ཤེས་ཉི་ཤུ་དང༌། བྱང་ཆུབ་ཀྱི་སེམས་གཉིས་དང༌། སྒྱུ་མ་ལྟ་བུ་ དང༌། ནམ་མཁའ་ལྟ་བུའི་ཏིང་ངེ་འཛིན་སྒོམ་པར་གྱུར་ཅིག་པའོ། ། ཚིགས་བཅད་གསུམ་པས་དགེ་སློང་མའི་དོན་དུ་བསྔོས་པ་སྟེ། དགེ་སློང་མ་རྣམས་ནི་འཁོར་ག ྱི་གཙོ་བོ་མ་ཡིན་ པའི་ཕྱི ར། ཡོ་བྱད་རྙེད་པར་དཀའ་ཞིང་རྙེད་པ་ཆུང་བའི་ཕྱིར། དགེ་སློང་ཉེར་དགའས་དགྲ་བཅོམ་མ་ཨུཏྤ་ལའི་མདོག་ ཅན་ལས་རས་ཟུང་བཟང་པོ་བླངས་བས་ཨུཏྤ་ལའི་མདོག་ཅན་ཆོས་གོས་ཀ ྱི ས་འཕོངས་པའི་ཚེ་འདི་ལྟར་བུད་མེད་ནི་ རྙེད་པ་ཆུང་ཞིང་ཚེགས་ཆེན་པོས་འཚོ་བ་ཡིན་པས་དགེ་སློང་མ་ཉེ་དུ་མ་ཡིན་པ་ལས་དགེ་སློང་གིས་གོས་སློང་བར་ མི་བྱའོ་ཞེས་བཅས་པ་མཛད་པའོ། ། དེས་ན་དགེ་སློང་མ་རྣམས་ནི་ཆོས་གོས་དང་བསོད་སྙོམས་ལ་སོགས་པའི་རྙེད་པ་ཆེན་པོ་དང་ལྡན་ཞིང་རྙེད་ སླ་བར་གྱུར་ཅིག་པའོ། །བུད་མེད་ནི་རང་བཞིན་གྱི ས་འཐབ་ཀྲོལ་ལ་དགའ་ཞིང་ཟས་ལ་གདུ་བའི་ཕྱི ར། སྟོན་པས་དེ་ གཉིས་ལས་བྱུང་བའི་བསླབ་པ་སོར་བཤགས་དང་ལྷག་མ་མང་དུ་བཅས་པ་སྟེ། དེའི་ཕྱིར་དགེ་སློང་མ་རྣམས་འཐབ་ དཀྲོལ་སྤོང་ཞིང་རྒྱུད་འཇམ་པོར་གྱུར་ཅིག་པའོ། ། དེ་ནས་ཚིགས་བཅད་ཕྱེད་དང་གཉིས་ཀྱི ས་རབ་བྱུང་སྤ ྱིའི་དོན་དུ་བསྔོས་པ་སྟེ། མདོར་ན་རབ་ཏུ་བྱུང་བ་ནི་ཚུལ་ ཁྲིམས་ཁོ་ནས་ཕྱེ་བ་ཡིན་པས་དེ་ཐམས་ཅད་ཚུལ་ཁྲིམས་དང་ལྡན་ཞིང་མི་ཉམས་པ་དང༌། ཚུལ་འཆལ་གྱིས་ཡིད་བྱུང་ སྟེ་སེམས་ཤིན་ཏུ་གཙང་བས་གནས་པས་ཟག་པ་ཟད་པ་འཐོབ་པ་དང༌། གལ་ཏེ་ཟག་པ་མ་ཟད་པར་ཤི་འཕོས་ན་ཡང་ ཚུལ་ཁྲིམས་ཀ ྱི་མཐུས་བདེ་འགྲོ་ལྷ་མི་གང་རུང་དུ་སྐྱེ་ཞིང༌། དེར་ཡང་སྔོན་ག ྱི ་གནས་རྗེས་སུ་དྲན་པས་འདོད་པ་ལ་མི་ འཇུག་པར་ལྷ་རྣམས་ཀ ྱི་ལྷའི་དྲང་སྲོང་དུ་འགྱུར་བའམ་མི་རྣམས་སུ་ཁྱི མ་ནས་ཁ ྱིམ་མེད་པར་རབ་ཏུ་བྱུང་སྟེ་ཤི་འཕོས་ ཀྱང་སྔ་མའི་བརྟུལ་ཞུགས་ཉམས་པ་མེད་པར་གྱུར་ཅིག་པའོ། ། འདི་ལ་སྐྱེ་བ་སྔ་མ་ཇི་སྲིད་འཚོའི་བར་ཁས་བླངས་བའི་དུས་ཀྱི་ཆ་ཕྱོགས་གཅིག་བཏང་ཡང་སྤོང་སེམས་ཀྱི་ ངོ་བོ་མ་ཉམས་པ་སྟེ། བར་དོ་དང༌། སྐྱེ་བ་ཕ ྱི་མ་ལ་ཡང་བདག་དགེ་སློང་སྟེ་འདི་ལྟ་བུ་བྱར་མི་རུང་ངོ་ཞེས་དྲན་པ་དང་ ཤེས་བཞིན་རྒྱུན་མི་ཆད་པས་སྔ་མའི་བརྟུལ་ཞུགས་མ་ཉམས་པ་ཞེས་བྱའོ། ། གལ་ཏེ་ཕྱི ་མར་བརྟུལ་ཞུགས་མ་ཉམས་པར་ཡོད་ན་སྔ་མའི་སྡོམ་པ་ཇི་སྲིད་འཚོ་བར་གྱི ་སྡོམ་པར་འགལ་ལོ་ཞེ་ ན། ཇི་སྲིད་འཚོའི་བར་ཁས་བླངས་པ་འདི་ནི་འཇིག་རྟེན་ན་ང་མ་ཤིའི་བར་ཞེས་ཡུན་རིང་བའི་མཐར་འཇོག་པ་ལྟར་ཇི་ ས ྲིད་འཚོའི་བར་ཁས་ལེན་ན་དེ་ཚུན་གྱི་གནས་སྐབས་གཞན་ལ་ལྟ་ཅི་སྨོས་ཞེས་ཉན་ཐོས་རང་ལུགས་ནས་ཡུན་རིང་ བའི་ཕྱི ར་མཐར་བཞག་པ་སྟེ་སངས་མ་རྒྱས་ཀ ྱི་བར་ལེན་པ་ལྟ་བུ་ནི་བློར་མ་ཤོང་བས་རང་གི་བློར་ཤོང་ཚོད་ཀྱི ་དུས་ ཀ ྱི་རིང་མཐའ་ཁས་བླངས་པ་ཡིན་གྱི། བདག་ཇི་སྲིད་འཚོའི་བར་སྲུང་ལ་ཤི་ནས་མི་སྲུང་ངོ་ཞེས་རྣམ་བཅད་བྱས་པ་མ་ ཡིན་པ་འདི་གོ་བར་ག ྱིས་ཤིག །

ེ་ནས་ཚིགས་བཅད་གཉིས་ཀྱིས་མཁས་པའི་དོན་དུ་བྱེ་བྲག་ཏུ་བསྔོས་པ་སྟེ། སྤ ྱིར་ཤེས་བྱ་ལ་མཁས་པའི་རྒྱུ་ ནི་སྐྱེ་བ་སྔ་མ་རྣམས་སུ་མང་དུ་སྦྱངས་པ་དང༌། ཆོས་ཀ ྱི ་སྦ ྱིན་པ་བྱས་པ་དང༌། ཚེ་འདིར་སྐྱེ་བས་ཐོབ་པའི་ཤེས་རབ་ དང་ལྡན་པའམ་མི་ལྡན་ཡང་རུང་སྟེ་དགེ་བའི་བཤེས་གཉེན་བསྟེན་ཞིང་དཀའ་བས་སྦྱངས་པ་རྣམས་ནི་མཁས་པར་ འགྱུར་བའི་རྒྱུ་ཡིན་ལ། རྙེད་པའི་རྒྱུ་ནི་ཚེ་རབས་གཞན་དུ་སྦྱིན་པ་བཏང་བ་ལས་འབྱུང་ཞིང༌། བཀུར་སྟིའི་རྒྱུ་ཡང་ཚེ་ རབས་གཞན་དུ་ཕ་མ་དང་བླ་མའི་གནས་ལ་བཀུར་སྟི་བྱས་པ་དང་གཞན་ཁྱད་དུ་མ་བསད་ཅིང་ང་རྒྱལ་སྤངས་པ་ལས་ བྱུང་བའི་ཕྱི ར། མཁས་པ་འཐོབ་པ་དང་རྙེད་བཀུར་འཐོབ་པ་ནི་རྒྱུ་ཐ་དད་ཡིན་པས་མཁས་པ་རྙེད་བཀུར་དང་མི་ལྡན་ པ་ཡོད་ལ། དེའི་ཚེ་ཁ་ཅིག་ཁོ་བོ་ལྟ་བུ་ལ་རྙེད་བཀུར་མི་འབུལ་བར་བླུན་པོ་འདི་དང་འདི་ལ་འབུལ་ལོ་ཞེས་ང་རྒྱལ་ དང་ཕྲག་དོག་དང་ཞུམ་པ་ཅིག་ཆར་སྐྱེད་པ་དུ་མ་ཡོད་པས་དེའི་ཕྱིར་རིག་གནས་ཆུང་བ་ལྔ་ཙམ་ཤེས་པའི་པཎྜི ་ཏ་ཆུང་ བའམ། རིག་གནས་དང་ཁྱད་པར་སྡེ་སྣོད་གསུམ་དང་ཐེག་པ་ཆེན་པོའི་སྡེ་སྣོད་དང་རྒྱུད་སྡེ་རྒྱ་མཚོ་ལྟ་བུ་ཤེས་པའི་ མཁས་པ་རྣམས་ལ་སོ་སོ་ལ་ཇི་འཚམ་པའི་བཀུར་སྟི་མཐོན་པོའི་གོ་འཕང་འཇོག་ཅིང་སྐྱེ་བོས་འདུད་པ་དང་ལོངས་ སྤྱོད་ཀྱི་རྙེད་པ་ཆེན་པོ་དང་ལྡན་པར་གྱུར་ཅིག་པའོ། ། ཇི་ལྟར་མུ་གེའི་དུས་གཞོན་ནུ་མ་སྐྱེས་དགྲས་ལྷས་བྱིན་འཁོར་བཅས་ལ་ཤིང་རྟ་ལྔ་བརྒྱ་ཁ་ཟས་བསོད་པས་ གང་བས་རྟག་ཏུ་མཆོད་ཅིང༌། རྫུ་འཕྲུལ་མ་ཐོབ་པའི་དགེ་སློང་རྣམས་འཚོ་བས་ཕོངས་པའི་ཚེ་སྟོན་པས་ལྷས་བྱིན་ག ྱི་ རྙེད་པ་དང་བཀུར་སྟི་ནི་སྦ་དང་སྨྱིག་མའི་འབྲུ་དང༌། དྲེའུ་མོ་སྦྲུམ་པ་ལྟ་བུར་བལྟ་བར་བྱ་སྟེ་སྐྱེ་བོ་ངན་པ་ནི་རྙེད་པ་དང་ བཀུར་སྟིས་ཕུང་བར་འགྱུར་རོ། །ཞེས་གསུངས་པ་ལྟར། ཡོན་ཏན་ཤེས་སམ་མི་ཤེས་ཀྱང་རུང་སྟེ་སྐྱེ་བོ་རང་བཞིན་ ངན་པ་ཁ་ཅིག་ནི་རྙེད་བཀུར་ཅུང་ཟད་ཐོབ་ན་རིགས་ངན་མདུན་ན་འདོན་ག ྱི ་སྟན་ལ་བཞག་པ་ལྟར་དྲེགས་ཤིང་རང་ གཞན་ཕུང་བར་བྱེད་པ་ཡོད་པས་དེའི་ཕྱི ར་མཁས་པ་རྣམས་རྙེད་བཀུར་ཐོབ་ཀྱང་ང་རྒྱལ་དང་ཕྲག་དོག་མེད་པར་རྒྱུད་ ཡོངས་སུ་དག་ཅིང་མཁས་པའི་གྲགས་པ་འཐོབ་པར་གྱུར་ཅིག་པའོ། ། དེ་ལ་མཁས་པ་ཡང་དག་པ་ནི། ཆོས་ཀ ྱི་ཚད་འཛིན་པར་མི་བྱེད་ལ་རྒྱུ་འབྲས་ལ་མཁས་པའི་ཕྱི ར། ཆོས་སྤོང་ དང་གང་ཟག་ལ་དམོད་པར་མི་བྱེད་མོད་ཀྱང་ཕྱོགས་རེས་ཁེངས་པ་ཁ་ཅིག་ནི་གཞན་ཐམས་ཅད་ལ་བ་ལང་ལྟར་ལྟ་ ཞིང་རྩོད་པ་དང་རྩོམ་པ་ན་ཡང་ཚིག་རྩུབ་རྣམ་སྨིན་མི་བཟད་པ་འབྱུང་བ་མང་དུ་འཕེན་ལ། ཆོས་སྤོང་དང་གང་ཟག་ སྤོང་བའི་ལས་ཆེར་གསོག་ཅིང་རྒྱུ་དེས་ཕྱི ་མར་ངན་འགྲོའི་གནས་མི་བཟད་པ་ལེན་པ་ཡོད་པས་དེ་རྣམས་ལ་དགོངས་ ནས་མཁས་པ་དེ་དག་ངན་སོང་དུ་མི་ལྟུང་ཞིང་ཕྱི ་མར་ཡང་དལ་བ་འཐོབ་ལ་བརྩོན་པ་མེད་པར་ཡང་བྱང་ཆུབ་མྱུར་དུ་ འཐོབ་པར་གྱུར་ཅིག་པའོ། ། དེ་ནས་གཅིག་གིས་སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་བསྔོས་པ་སྟེ། སངས་རྒྱས་ ཐམས་ཅད་མཆོད་པར་བྱེད་ཅིང་དེ་ཡི་འབྲས་བུ་བདེ་བ་དམ་པ་འཐོབ་པར་གྱུར་ཅིག་པའོ། ། དེ་ནས་གཅིག་གིས་རྒྱལ་བ་དང་རྒྱལ་སྲས་རྣམས་ཀ ྱི་བཞེད་པ་རྫོགས་པར་བསྔོས་པ་སྟེ། དེ་རྣམས་ཀྱི་བཞེད་

པའི་གཙོ་བོ་ནི་འགྲོ་བའི་དོན་ཁོ་ན་ཡིན་པས་དེ་ཇི་ལྟར་དགོངས་པ་དེ་བཞིན་དུ་གྲུབ་པར་གྱུར་ཅིག་པའོ། །དེ་བཞིན་དུ་ མགོན་པོ་སངས་རྒྱས་རྣམས་ཀ ྱིས་ཇི་ལྟར་དགོངས་པའི་ཕྲིན་ལས་དེ་ཉིད་སེམས་ཅན་རྣམས་ལ་བདེ་ཞིང་གྱ་ནོམ་པས་ འབྱོར་བར་གྱུར་ཅིག་པའོ། ། ཚིག་རྐང་ཐ་མ་གཉིས་ཀྱིས་ཉན་རང་གི་དོན་དུ་བསྔོས་པ་སྟེ། སངས་རྒྱས་དང་ཉན་ཐོས་མེད་པ་ན་འཇིག་རྟེན་ ན་ཡོན་གནས་གཅིག་པུ་བར་གྱུར་པ་སྔོན་སངས་རྒྱས་མེད་པའི་ཞིང་ཁམས་སྟོང་པར་སྐྱེ་བ་དང༌། གདུལ་བྱ་ལ་ལུས་ ཀ ྱི ས་ཆོས་སྟོན་ག ྱི་ངག་གིས་མི་སྟོན་པ་དང༌། སློབ་དཔོན་མེད་པར་རང་གིས་བྱང་ཆུབ་མངོན་དུ་བྱེད་པར་གྱུར་ཅིག་ ཅེས་པའི་སྨོན་ལམ་ཆེན་པོ་གསུམ་བཏབ་ཅིང་ཚོགས་བསགས་པས་སངས་རྒྱས་ཀྱི་བསྟན་པ་མེད་པའི་དུས་སུ་སྲི ད་ པ་ཐ་མ་ལ་མིར་སྐྱེས་ནས་སྐྱེ་བས་མཁན་སློབ་མེད་པར་རྟགས་རང་གིས་བླངས་ནས་རབ་ཏུ་བྱུང་ཞིང་རྟེན་འབྲེལ་ ལུགས་འབྱུང་ལྡོག་ལ་བརྟགས་པས་ས ྲིད་པའི་སྲེད་པ་ཟད་པས་རང་གིས་བྱང་ཆུབ་འབྲི ང་པོ་མངོན་དུ་བྱས་པ་ནི་རང་ སངས་རྒྱས་ཏེ། སྔོན་བསྐལ་པ་ཉི་ཤུར་ཚོགས་བསགས་པ་ཚོགས་སྦྱོང་ཆུང་ངུ་དང༌། ལྔ་བཅུར་བསགས་པ་ཆེན་པོ་ དང༌། དེའི་བར་ཅི་རིགས་བསགས་པ་འབྲི ང་སྟེ། ཚོགས་སྤྱོད་ཀྱི་རང་རྒྱལ་གསུམ་ནི་ནགས་སམ་གཙུག་ལག་ཁང་ སོགས་ན་དགེ་འདུན་གྱི ་སྡེའི་ཚུལ་དུ་བཞུགས་ལ། དཔོན་སློབ་ཀ ྱི་རྣམ་པར་བཞག་པ་ནི་མེད་དོ། །བསྐལ་པ་བརྒྱར་ ཚོགས་བསགས་པ་ནི་བསེ་རུ་ལྟ་བུ་དབང་པོ་རྣོན་པོ་སྟེ་ནགས་ན་གཅིག་པུ་ཁོ་ནར་གནས་སོ། ། འདི་དག་ནི་བསོད་སྙོམས་སྤྱོད་ཅིང་བསོད་སྙོམས་ཕུལ་བ་རྣམས་ཀ ྱིས་དགེ་བ་མཐའ་ཡས་པ་སྐྱེད་ལ་དད་པ་ རྣམས་ཀ ྱི ་དགའ་བ་སྤེལ་བ་དང་མ་དད་པ་རྣམས་འགྱོད་པ་སྐྱེད་པའི་ཕྱི ར་རྫུ་འཕྲུལ་སྟོན་ཞིང༌། རྣག་གི་ལུས་ཀྱིས་སྐྱོ་ བའི་ཕྱིར་ཧ་ཅང་རིང་དུ་མི་བཞུགས་པར་ཆོ་འཕྲུལ་དང་བཅས་ཏེ་མྱ་ངན་ལས་འདའོ། ། ཉན་ཐོས་ནི་ཤྲ་ཝ་ཀ་ཞེས་ཐོས་པ་སྒྲོག་པའི་ཕྱི ར་ཉན་ཐོས་ཞེས་བྱ་ལ། སྤྱི ར་ཉན་ཐོས་ནི་སློབ་མའི་མིང་གི་རྣམ་ གྲངས་ཀྱང་ཡིན་པས་གཅེར་བུ་པའི་ཉན་ཐོས་ཞེས་སོགས་ཕ ྱི ་རོལ་པ་ལ་ཡང་ཐ་སྙད་ཡོད་དོ། །ནང་པའི་ཉན་ཐོས་ལ་ནི་ ལམ་ལ་ཞུགས་པའི་ཉན་ཐོས་དང༌། གྲུབ་མཐའ་ཁས་ལེན་གྱི ་ཉན་ཐོས་གཉིས་ཡིན་ལ། ལྔ་སྡེ་དང༌། ཉེ་བའི་ལྔ་སྡེ་དང༌། འོད་སྲུང་སོགས་སྟོན་པའི་འཁོར་སྟོང་ཉིས་བརྒྱ་ལྔ་བཅུའི་དགེ་འདུན་ནམ་ལྔ་སྟོང་གི་དགེ་འདུན་ནི་གཙོ་བོ་ཡིན་ལ། སྟོན་པ་བཞུགས་དུས་ནས་བསྟན་པའི་བཏད་རབས་བདུན་གྱི་བར་མཐའ་ཡས་པ་བྱུང་བ་རྣམས་ནི་དགྲ་བཅོམ་ཐོབ་པ་ ཤས་ཆེ་ལ། གཞན་ཡང་རྒྱུན་ཞུགས་དང༌། ལན་གཅིག་ཕྱི ར་འོང་དང༌། ཕ ྱིར་མི་འོང་བ་རྣམས་ཀ ྱི ་ཞུགས་གནས་གང་རུང་ཐོབ་ པ་ཤས་ཆེ་བས་འཕགས་པའི་ཉན་ཐོས་ཞེས་བྱ་ལ། འདི་དག་བྱེ་མདོའི་གྲུབ་མཐའ་སྨྲ་བར་མ་ངེས་ཏེ། འཕགས་པ་རབ་ འབྱོར་ཤེས་ཕྱི ན་སྟོན་པའི་མཆོག་ཏུ་བཤད་པ་དང༌། མདོ་སྡེ་ཆེན་པོ་རྣམས་ན་དེ་རྣམས་ཀྱིས་ཐེག་ཆེན་གྱི ་ཆོས་བསྟན་ པ་ཆེས་མང་ཞིང༌། རྣལ་འབྱོར་རྒྱུད་མན་ཆད་ཀྱི ་དཀ ྱི ལ་འཁོར་དུ་ཡང་ཆུད་པས་རྒྱུད་སྡེ་དག་ཕལ་ཆེར་གྱི ་གླེང་གཞིར་ ཡོད་པ་དང༌། བླ་མེད་ཀྱི ་འང་སངས་རྒྱས་ཐོད་པའི་རྒྱུད་ཉན་པའི་འཁོར་དུ་བཤད་པ་དང༌། གསང་སྔགས་བྱིན་ག ྱི ས་

རློབ་པར་ཡང་བྱེད་དེ། འདུས་པ་རིན་པོ་ཆེའི་ཏོག་ལས། བདུད་གཞོན་ནུ་ལྔ་བཅུ་ལྔ་བཅུས་ཉན་ཐོས་ཆེན་པོ་བཞི་ལ་ དགེ་སྦྱོང་གླུ་ལོངས་ཅིག་གར་བྱོས་ཤིག་ཅེས་ཀྱལ་ཀ་བྱས་པ་ན་སྔོན་མ་ཐོས་པའི་གླུ་བླང་ངོ་ཞེས། ཕུང་པོ་དག་གིས་ ཤིན་ཏུ་ཆོག ཅེས་སོགས་ཀ ྱི་ཚིགས་བཅད་དང༌། གསང་སྔགས་སྨྲས་པས་བདུད་དེ་དག་བཏུལ་བར་བཤད་པ་དང༌། དགྲ་བཅོམ་པས་བྱས་པའི་རིག་སྔགས་བཅད་དོ་ཞེས་སོགས་འབྱུང་བའི་ཕྱི ར། དེ་ཡང་འབྲས་བུ་བཞི་ནི། ཉན་ཐོས་ཀ ྱི ་མཐོང་ལམ་སྐད་ཅིག་མ་བཅུ་དྲུག་ཐོབ་པ་གཞིར་བྱས་ནས་དེའི་སྟེང་ནས་ སྒོམ་སྤང་སྤངས་ཚུལ་གྱི ས་ཁྱད་པར་དུ་བྱས་པ་ཡིན་ཏེ། དེ་ལ་འདོད་ཁམས་ཀ ྱི ་ཉོན་མོངས་ཆེན་པོའི་ཆེ་འབྲི ང་ཆུང་ གསུམ། འབ ྲིང་གི་ཆེ་འབྲིང་ཆུང་གསུམ། ཆུང་ངུའི་ཆེ་འབྲི ང་ཆུང་གསུམ་སྟེ་འདོད་ཉོན་དགུ །དེ་བཞིན་དུ་བསམ་གཏན་ བཞི་དང༌། གཟུགས་མེད་བཞི་རེ་རེ་ལ་དགུ་དགུ་སྟེ་སྒོམ་པས་སྤང་བྱའི་ཉོན་མོངས་བརྒྱད་ཅུ་རྩ་གཅིག་ནི་སྤང་བྱའོ། །དེ་ལ་མཐོང་ལམ་ཁོ་ན་ཐོབ་ལ་འདི་དག་ལས་གང་ཡང་མ་སྤངས་ཤིང་སྤོང་བར་ཡང་མི་རྩོམ་ན་ཉན་ཐོས་མཐོང་ལམ་ པ་ཁོ་ན་ཡིན་གྱི ་འབྲས་བུ་བཞི་གང་ལ་ཡང་ཞུགས་པ་དང་གནས་པ་གང་ཡང་མ་ཡིན་ནོ། །འོན་ཀྱང་དྲང་སྲོང་ཉི་མ་གུང་ པ་འཁོར་བཅས་བསྙེན་པར་རྫོགས་པའི་གསོལ་བ་བྱས་པས་མཐོང་ལམ་དང༌། ཕ ྱིར་མི་འོང་ལྷན་ཅིག་ཏུ་ཐོབ་པ་ལྟ་བུ་ ལ་དགོངས་ནས། བཅུ་དྲུག་པ་ལ་དེ་འབྲས་གནས། །ཞེས་འཆད་པ་ཡིན་ནོ། ། འདོད་ཉོན་ཆེན་པོ་སྐོར་གསུམ་སྤོང་བའི་ཕྱི ར་བརྩོན་པ་དང་ཁྱད་པར་དེའི་བར་ཆད་མེད་ལམ་ལ་གནས་པ་ནི་ འབྲས་བུ་དང་པོ་རྒྱུན་ཞུགས་ལ་ཞུགས་པའི་ཕྱིར་རྒྱུན་ཞུགས་ཞུགས་པ་ཞེས་བྱ་ལ། འདོད་ཉོན་གསུམ་པ་སྤངས་པའི་ རྣམ་གྲོལ་ལམ་ཐོབ་པ་དེའི་ཚེ་རྒྱུན་ཞུགས་ཀྱི ་འབྲས་བུ་ཐོབ་པ་ཡིན་ལ། འདི་ལ་དབང་བརྟུལ་སྲི ད་པ་ལན་བདུན་པ་ ཞེས་བྱ་བ་ལྷའི་སྐྱེ་ས ྲི ད་བར་ས ྲིད་བདུན་རེ་མིའི་སྐྱེ་ས ྲི ད་བར་ས ྲིད་བདུན་རེ་སྟེ། ས ྲིད་པ་ཉི་ཤུ་རྩ་བརྒྱད་ན་སྔོན་ལྷ་མི་ གང་གི་རྟེན་ལ་མཐོང་ལམ་ཐོབ་པ་དེའི་རྟེན་ག ྱི ས་དགྲ་བཅོམ་འཐོབ་པ་དང༌། དབང་འབ ྲིང་རིགས་གནས་རིགས་སྐྱེ་སྟེ་ ལྷ་མིའི་སྐྱེ་ས ྲི ད་བར་ས ྲིད་གཉིས་རེས་སྔར་ལྟར་དགྲ་བཅོམ་འཐོབ་པ་དང༌། དབང་རྣོན་རྒྱུན་ཞུགས་འབྲས་གནས་ཁྱད་ པར་ཅན་ཚེ་དེ་ཉིད་ལ་སྒོམ་སྤང་ལྷག་མ་ཅིག་ཆར་དུ་སྤངས་ནས་དགྲ་བཅོམ་འཐོབ་པའོ། ། སྤ ྱི ར་རང་ལམ་ག ྱི ་སྒོམ་སྤང་མངོན་གྱུར་པ་མ་སྤངས་ན་འབྲས་བུ་དེ་ཐོབ་པར་མི་འཇོག་སྟེ་མཐོང་སྤང་མ་སྤངས་ ན་མཐོང་ལམ་པར་མི་འཇོག་པ་བཞིན་ནོ། །འོན་ཀྱང་ཙམ་པོ་བ་རྣམས་ཀ ྱི ས་ས་བོན་མ་སྤངས་པའི་ཕྱི ར། འབྲས་གནས་ སྒོམ་སྤང་བྱ་མ་ཟད། །ཅེས་གསུངས་པ་ཡིན་ནོ། །འདོད་ཉོན་དྲུག་པའི་སྤོང་གཉེན་ལ་ཞུགས་པ་ཕྱི ར་འོང་ཞུགས་པ་དང༌། དེ་སྤངས་པ་ལན་གཅིག་ཕྱི ར་འོང་སྟེ། འདོད་ཁམས་སུ་སྐྱེ་བ་ཕ ྱི་མ་གཅིག་ལེན་པའི་ཕྱིར། དེ་སྐད་ཅེས་བྱ་ལ་ཕྱི་མ་དེ་ ཉིད་ལ་དགྲ་བཅོམ་འཐོབ་པ་ནི་ཕྱི ར་འོང་འབྲས་གནས་ཁྱད་པར་ཅན་ཚེ་གཅིག་བར་ཆད་གཅིག་པ་ཞེས་བྱའོ། །འདོད་ ཉོན་དགུ་པའི་སྤོང་གཉེན་ལ་གནས་པ་ནི། ཕྱིར་མི་འོང་ཞུགས་པ་དང་དེ་སྤངས་པའི་རྣམ་གྲོལ་ལམ་ཐོབ་པ་ནི་ཕྱིར་མི་ འོང་སྟེ་འདོད་ཁམས་སུ་སྐྱེ་བ་མི་ལེན་པའི་ཕྱིར་དེ་སྐད་ཅེས་བྱ་ལ། གཟུགས་ཁམས་དང་གཟུགས་མེད་ཁམས་ཀྱི་རྟེན་ ལ་མྱ་ངན་ལས་འདའ་བ་སྐྱེས་ནས་འདའ་བ་དང༌། གཟུགས་མེད་ན་བར་དོ་མེད་ཅིང་གཟུགས་ཀྱི ་བར་ས ྲི ད་ཀ ྱི་རྟེན་ལ་

འདའ་བ་བར་འདའ་བ་དང༌། དེ་རེ་རེ་ལ་ཡང་འབད་རྩོལ་ཡོད་མེད་ཀྱི ས་མངོན་པར་འདུ་བྱེད་པ་དང་བཅས་ཏེ་འདའ་བ་ དང༌། འདུ་བྱེད་པ་མེད་པར་འདའ་བ་གཉིས་ཏེ་ཕྱིར་མི་འོང་འདའ་བ་རྣམས་དང༌། ཚངས་རིས་ནས་ཚངས་ཆེན་དུ་སྐྱེ་ བ་སོགས་བར་དུ་རེ་རེ་བཞག་ཅིང་སྐྱེ་བ་འཕར་བ་དང༌། དེ་ནས་འོད་ཆུང༌། དེ་ནས་ཚད་མེད་འོད་སོགས་ཀ ྱི་རིམ་པས་ ཕྱེད་འཕར་ཞིང་ཕྱེད་མི་འཕར་བས་སྐྱེ་བ་ཕྱེད་འཕར་དང༌། ཐམས་ཅད་དུ་གོ་རིམ་གྱི ས་སྐྱེ་བ་གནས་ཐམས་ཅད་དུ་འཆི་ འཕོ་བ་སྟེ་གོང་འཕོ་གསུམ། མཐོང་ཆོས་ལ་ཞི་བ་དང་ལུས་ཀྱི ས་མངོན་སུམ་དུ་བྱེད་པ་གཉིས་ཏེ་ཕྱིར་མི་འོང་རྣམས་ སོ། ། ས ྲི ད་ཉོན་དགུ་པ་ཞེས་བྱ་བ་སྲི ད་རྩེའི་ཉོན་མོངས་ཆུང་ངུའི་ཆུང་ངུའི་སྤོང་གཉེན་བར་ཆད་མེད་ལམ་ལ་གནས་ པ་ནི་དགྲ་བཅོམ་ཞུགས་པ་དང༌། དེ་སྤངས་པའི་རྣམ་གྲོལ་ལམ་ཐོབ་པ་ནི་དགྲ་བཅོམ་པའི་འབྲས་བུ་ཐོབ་པ་སྟེ་འདི་ལ་ དབང་བརྟུལ་ཤེས་རབ་རྐྱང་པས་གྲོལ་བ་ནི་མངོན་ཤེས་དང་རྫུ་འཕྲུལ་མེད་པའི་ཕྱིར་རྒྱན་མེད་ཅེས་བྱ་ལ། འདི་ལས་ དབང་པོ་རྣོན་པོར་འཕོ་མི་ནུས་པ་ནི་གནས་པ་ལས་མི་བསྐྱོད་པའི་ཆོས་ཅན་ག ྱི ་དགྲ་བཅོམ་པ་ཡིན་ལ། མཐར་གནས་ སྙོམས་འཇུག་དགུ་སྒྲུབ་ནུས་པ་ནི་རྟོགས་པའི་འོས་སུ་གྱུར་པའི་དགྲ་བཅོམ་པ་ཡིན་ནོ། ། དབང་རྣོན་ནི། མཐར་གནས་སྙོམས་འཇུག་བརྒྱད་ཐོབ་ཅིང་ཤེས་རབ་ཀྱི ས་གྲོལ་བ་ནི་བསམ་གཏན་བཞི་པ་ན་ མངོན་ཤེས་ཀྱི ་ལམ་ཡོད་ལ་དེ་ཐོབ་པའི་ཕྱི ར་དགྲ་བཅོམ་པ་རྒྱན་ཅན་ཞེས་བྱ་ལ། ཉམས་པའི་ཆོས་ཅན་ག ྱི ་དགྲ་བཅོམ་ པ་ནི་ཁ་ཅིག་དགྲ་བཅོམ་ག ྱི ་སྤངས་རྟོགས་གཉི་ག་ལས་ཉམས་པ་དང༌། རེ་རེ་ལས་ཉམས་པ་སོགས་འདོད་ཀྱང་འདི་ནི་ མཐོང་ཆོས་བདེར་གནས་ལས་ཉམས་པ་ཚེ་དང་ལྡན་པ་མཽངྒལ་གྱི ་བུ་མཐར་ཀུན་ཏུ་རྒྱུས་བཀྲོང་ངེས་ཀྱི ་ལས་ཡོད་པ་ ལྟ་བུ་མཐོང་བའི་ཆོས་ལ་བདེ་བར་གནས་པ་ལས་ཉམས་པ་ལ་འཇོག་གོ །དེ་ལྟ་བུའི་དགྲ་བཅོམ་པ་ཁ་ཅིག་དེའི་སྔུན་ དུ་མྱ་ངན་ལས་འདའ་བ་ནི་བདག་གསོད་པའི་ཆོས་ཅན་ག ྱི ་དགྲ་བཅོམ་པ་དང༌། དེ་ལྟ་བུ་ཁ་ཅིག་དབང་པོ་བསྡམས་ཏེ་ བདག་ཉིད་སྲུང་བ་ཡོད་པས་རྗེས་སུ་སྲུང་བའི་དགྲ་བཅོམ་པ་ཞེས་འཇོག་པ་ཡིན་ནོ། ། འདི་རྣམས་མཐར་ཐུག་ཐེག་གསུམ་དུ་འཇོག་པ་དྲང་དོན་ག ྱི ་མདོའི་ལུགས་ཀྱིས་ཐེག་པ་གསུམ་ལས་ཆུང་ངུར་ ཞུགས་པ་སྟེ་དགྲ་བཅོམ་པ་སླར་ཡང་ས ྲིད་མི་ལེན་པར་འཆད་དོ། །མཐར་ཐུག་ཐེག་གཅིག་ཏུ་རྣམ་པར་བཞག་པ་ངེས་ དོན་ག ྱི ་མདོ་རྣམས་སུ་ཐེག་ཆེན་ཉིད་ཀྱི་ཆ་རེ་ལ་ཉན་རང་གི་ཐེག་པར་མིང་བཏགས་ཤིང་བྱང་ཆུབ་སེམས་དཔའ་ཉིད་ ལ་ཉན་ཐོས་ཀ ྱི་སྒྲར་བཤད་པ་ཡིན་གྱི་ཐེག་ཆེན་ཁོ་ན་ལས་གཞན་པའི་ཐེག་པ་མེད་པར་འཆད་དོ། །འདིའི་ཚེ་བྱང་ཆུབ་ ཀ ྱི་རྒྱུན་ལ་ཞུགས་པས་རྒྱུན་ཞུགས་ཞེས་སོགས་དགོངས་པས་བསྟན་པར་ཕ ྱིར་མི་ལྡོག་པ་འཁོར་ལོའི་མདོ་དང༌། དམ་ ཆོས་པདྨ་དཀར་པོ་ལས་རྒྱས་པར་བཤད་དོ། ། གྲུབ་མཐའ་ཁས་ལེན་གྱི ་ཉན་ཐོས་ནི། སྤ ྱི ར་སྡེ་པ་བཅོ་བརྒྱད་དང༌། ཁྱད་པར་བྱེ་བྲག་ཏུ་སྨྲ་བ་དང༌། མདོ་སྡེ་པ་ སྟེ་གོང་དུ་བསྟན་ཟིན་ཏོ། །དེ་ལྟ་བུའི་ཉན་རང་དེ་དག་སྲིད་པའི་འཇིགས་པ་མེད་པས་མྱ་ངན་ལས་འདས་པ་རྣམ་པར་ གྲོལ་བའི་བདེ་བ་དང་ལྡན་པ་ཡིན་མོད་ཀྱང་དགྲ་བཅོམ་པ་རྣམས་ཀྱང་སྡུག་བསྔལ་ག ྱི ་ཕུང་པོའི་ལྷག་མ་ཞེས་བྱ་བ་སྐུ་

ེ་འདིའི་ཕུང་པོ་ལྔ་མ་སྤངས་པ་དེ་སྲི ད་ཕུང་པོ་ལ་གཤེད་མ་མཚོན་ཐོགས་པ་ཕ ྱི་བཞིན་འབྲང་བ་དང༌། ཁམས་བཞི་ལ་ སྦྲུལ་གདུག་བཞི་ཕྲག་ལ་ཐོགས་པ་ལྟར་འདུ་བྱེད་ཀ ྱི ་སྡུག་བསྔལ་ག ྱིས་ཀུན་ཏུ་འཇིགས་པས། འབྲུ་མར་གང་བའི་སྣོད་ བསྐུར་ཏེ། །ཞེས་སོགས་ལྟར་ཉམ་ང་བ་ཡོད་པས་དེ་དང་བྲལ་ཏེ་བསམ་གཏན་དང་རྣམ་པར་ཐར་པའི་བདེ་བས་ཚིམ་ པར་གྱུར་ཅིག་པའི་དོན་ཏོ། །སྐབས་འདིར། ལྷ་དང་ལྷ་མིན་མི་རྣམས་ཡིད། ། གུས་བཅས་རྟག་ཏུ་མཆོད་པར་ཤོག ། ཞེས་པ་རྒྱ་དཔེ་ལ་ཡོད་དོ་ཞེས་ལོ་ཙྭ་བ་ཁ་ཅིག་འཆད་དོ། ། གཉིས་པ་ཞར་ལ་རང་དོན་དུ་བསྔོ་བ་ནི། ། བདག་ཀྱང་འཇམ་དབྱངས་བཀའ་དྲིན་ག ྱི ས། ། ས་རབ་དགའ་བ་ཐོབ་བར་དུ།།  །། རྟག་ཏུ་ཚེ་རབས་དྲན་པ་དང༌། ། རབ་ཏུ་འབྱུང་བ་འཐོབ་པར་ཤོག ། བདག་ནི་ཁ་ཟས་གྱི ་ནས་ཀྱང༌། ། ཉམས་དང་ལྡན་ཞིང་འཚོ་བར་ཤོག།  །། ཚེ་རབས་ཀུན་དུ་དབེན་གནས་པ། ། ཕུན་སུམ་ལྡན་པ་ཐོབ་གྱུར་ཅིག ། གང་ཚེ་ལྟ་བར་འདོད་པའམ། ། ཅུང་ཟད་འདྲི་བར་འདོད་ན་ཡང༌།།  །། མགོན་པོ་འཇམ་དབྱངས་དེ་ཉིད་ནི། ། གེགས་མེད་པར་ཡང་མཐོང་བར་ཤོག ། ཕྱོགས་བཅུ་ནམ་མཁའི་མཐས་གཏུགས་པའི། ། སེམས་ཅན་ཀུན་དོན་སྒྲུབ་པའི་ཕྱི ར།།  །།

ི་ལྟར་འཇམ་དཔལ་སྤྱོད་མཛད་པ། ། བདག་སོགས་སྤྱོད་པའང་དེ་འདྲར་ཤོག ། ཇི་སྲི ད་ནམ་མཁའ་གནས་པ་དང༌། ། འགྲོ་བ་ཇི་སྲིད་གནས་གྱུར་པ།།  །། དེ་སྲིད་བདག་ནི་གནས་གྱུར་ཏེ། འགྲོ་བའི་སྡུག་བསྔལ་སེལ་བར་ཤོག ། འགྲོ་བའི་སྡུག་བསྔལ་གང་ཅིའང་རུང། ། དེ་ཀུན་བདག་ལ་སྨིན་གྱུར་ཅིག།  །། བྱང་ཆུབ་སེམས་དཔའི་དགེ་འདུན་གྱི ས། ། འགྲོ་བ་བདེ་ལ་འགོད་པར་ཤོག ། ཅེས་གསུངས་ཏེ། དེ་ཡང་ཚིགས་བཅད་དང་པོས་ཁེངས་སྐྱུང་ཞིང་གཞན་གྱི ་ང་རྒྱལ་གཞོམ་པ་སྟེ། ཁ་ཅིག་མངོན་པར་ རྟོགས་པའི་ཡོན་ཏན་ཅུང་ཟད་ཀ ྱིས་ཁེངས་ཏེ་བདག་ནི་བརྟུལ་ཞུགས་གྲུབ་པའོ་ཞེས་བསྙེམས་པ་དག་གཞོམ་པའི་ཕྱི ར། བདག་ཀྱང་ས་དང་པོ་རབ་ཏུ་དགའ་བ་མ་ཐོབ་ཀ ྱི ་བར་དུ་གར་སྐྱེ་ཡང་ཚེ་རབས་དྲན་པ་དང་རབ་ཏུ་འབྱུང་བ་ཁོ་ནར་ གྱུར་ཅིག །ཅེས་གསུངས་ཏེ། སློབ་དཔོན་ག ྱི ་ངོ་མཚར་གྱི ་བཀོད་པ་དེ་ལྟ་བུ་མཐོང་བ་དེ་ཡང་འདི་ལྟར་སྨོན་ལམ་མཛད་ ན་བདག་འདྲ་བ་ལྟ་ག་ལ་ཞིག་སྙམ་ནས་འཁོར་དེ་ནས་དྲེགས་པ་ཅན་མང་པོ་ཞིག་འདིས་བཏུལ་བར་གདོན་མི་ཟའོ། །དེ་ བཞིན་དུ་ཁམ་གྱི ་ཟས་ལ་མ་ལྟོས་ཤིང་སྒོ་གསུམ་བྱང་ཆུབ་ཀ ྱི་མི་མཐུན་ཕྱོགས་ཀྱིས་དབེན་ཞིང་སངས་རྒྱས་ཀྱི་རྒྱུའི་ ཡོན་ཏན་ཕུན་ཚོགས་འཐོབ་པ་དང༌། དུས་ཐམས་ཅད་དུ་འཇམ་དཔལ་ལ་སོགས་པའི་དགེ་བའི་བཤེས་གཉེན་དང་མི་ འབྲལ་ཞིང་དེའི་ངག་ཇི་ལྟ་བར་སྒྲུབ་པ་དང༌། སེམས་ཅན་ཐམས་ཅད་ཀྱི ་དོན་དུ་འཇམ་དཔལ་དང༌། སྤྱན་རས་གཟིགས་ དང༌། ཀུན་ཏུ་བཟང་པོ་དང༌། ཕྱག་ན་རྡོ་རྗེ་དང༌། ནམ་མཁའ་མཛོད་དང༌། སངས་རྒྱས་མཐའ་ཡས་པའི་མཚན་བཟུང་ བ་ལས་དེ་དག་གི་མཚན་བཟུང་བ་ཕན་ཡོན་ཆེ་བར་གསུངས་པའི་བྱང་ཆུབ་སེམས་དཔའ་བཞི་པོ་ཡེ་ཤེས་བླ་མ་དང༌། འོད་ཀ ྱི ་ཏོག་དང༌། སྨོན་ལམ་བློ་གྲོས་དང༌། དབང་པོ་ཞི་བ་རྣམས་དང༌། གཞན་ཡང་བཟང་སྐྱོང་དང༌། ཕུག་སྦས་དང༌། འདམ་བུས་བྱིན་ལ་སོགས་པ་སྐྱེས་བུ་དམ་པ་ལྔ་བརྒྱ་དང༌། སྐྱེས་བུ་དམ་པ་བཅུ་དྲུག་དང་བརྒྱད་དང་མདོར་ན་བྱང་ ཆུབ་སེམས་དཔའ་མཐུ་བོ་ཆེ་དེ་ཐམས་ཅད་ཀྱི་སྤྱོད་པ་ནི་རེ་རེ་ལ་ཡང་ཀུན་གྱི ས་འཇུག་པས་ན་བདག་ཀྱང་དེ་ཐམས་ ཅད་ཀ ྱི་མཛད་པ་ཇི་ལྟ་བ་བཞིན་དུ་བདག་ཉིད་རྟག་པར་སྤྱོད་པ་དང་སྤྱོད་པ་དེ་ཐམས་ཅད་ཀྱང་ནམ་མཁའི་མཐའ་ཇི་ ཙམ་པ་དང་སེམས་ཅན་གྱི་མཐའ་ཇི་ཙམ་པ་དེ་ཙམ་དུ་དུས་དང་རྒྱར་ཆད་པ་མེད་པས་འགྲོ་བ་ཐམས་ཅད་ཀ ྱི ་མདུན་ན་ 

བདག་ཉིད་གནས་ཏེ། སྡུག་བསྔལ་ཐམས་ཅད་སེལ་ཞིང་བདེ་བ་ཐམས་ཅད་སྦྱི ན་པར་བྱེད་པ་དང༌། བདག་གི་བདེ་བ་ དང་གཞན་ག ྱི ་སྡུག་བསྔལ་བརྗེ་བ་མངོན་སུམ་དུ་འགྲུབ་ཅིང༌། མདོར་ན་བདག་ལ་སོགས་པ་བྱང་ཆུབ་སེམས་དཔའ་ ཐམས་ཅད་ཀ ྱི་དགེ་བའི་མཐུ་ཀུན་གཅིག་ཏུ་བསྡོམས་ཏེ་སེམས་ཅན་ཐམས་ཅད་གནས་སྐབས་དང་མཐར་ཐུག་གི་བདེ་ བ་ཐམས་ཅད་ལ་འགོད་པར་བསྔོས་པ་སྟེ་ཚིགས་སུ་བཅད་པ་རེ་རེ་ཞིང་བསྟན་ཏོ། ། གསུམ་པ་བསྟན་པའི་དོན་དུ་བསྔོ་བ་ནི། ། འགྲོ་བའི་སྡུག་བསྔལ་སྨན་གཅིག་པུ། ། བདེ་བ་ཐམས་ཅད་འབྱུང་བའི་གནས།།  །། བསྟན་པ་རྙེད་དང་བཀུར་བསྟི་དང༌། ། བཅས་ཏེ་ཡུན་རིང་གནས་གྱུར་ཅིག ། ཅེས་གསུངས་ཏེ། འགྲོ་བ་ཐམས་ཅད་ཀ ྱི་སྡུག་བསྔལ་རྒྱུ་དང་བཅས་པ་སེལ་བའི་ཕྱི ར། སྨན་ག ྱི ་དམ་པ་དང་གནས་ སྐབས་འཁོར་བའི་བདེ་འབྲས་དང་མཐར་ཐུག་གི་བདེ་བ་བྱང་ཆུབ་དམ་པ་གང་ལས་འབྱུང་བའི་གནས་ནི་སངས་རྒྱས་ ཀ ྱི་བསྟན་པ་དམ་པའི་ཆོས་གཅིག་པུ་ཁོ་ན་སྟེ་དེའི་ཕྱིར་ལུང་གི་བསྟན་པ་སྡེ་སྣོད་གསུམ་ནི། ཀློག་པ་དང༌། ཁ་ཏོན་ག ྱི ས་ རབ་ཏུ་རྒྱས་ཤིང་མི་ནུབ་ལ། རྟོགས་པའི་བསྟན་པ་བསླབ་པ་གསུམ་ནི་རྩེ་གཅིག་ཏུ་ཚུལ་བཞིན་སྒྲུབ་པ་ལྷུར་བྱེད་པས་ རབ་ཏུ་རྒྱས་ཤིང༌། དེ་དག་གི་རྟེན་ལུང་གི་གླེགས་བམ་དང་སྐུ་གཟུགས་དང་མཆོད་རྟེན་དང་དམ་པའི་ཆོས་འཛིན་པའི་ གང་ཟག་སྨྲ་བར་བཅས་པ་ཐམས་ཅད་ལ་ཡང་ལྷ་རྣམས་ཀ ྱིས་ཆེར་བསྔགས་པ་དང༌། མེ་ཏོག་དང་སྤོས་ཆུ་དང་ཙནྡ་ནའི་ ཕྱེ་མའི་ཆར་ལ་སོགས་པས་མཆོད་པ་དང་ཀླུ་དང་གནོད་སྦ ྱི ན་དང་དྲི་ཟ་དང་ལྟོས་འཕྱེ་ལ་སོགས་པ་འགྲོ་བ་ཐམས་ཅད་ ཀ ྱི ས་མཆོད་ཅིང་བསྔགས་པ་དང་གང་མི་རྣམས་ཀྱི ་ནང་ན་རྒྱལ་པོ་དང་རྒྱལ་ཕྲན་དང་བཙུན་མོ་དང་བློན་པོ་དང་བྲམ་ ཟེ་དང་རྒན་རབས་དང་ཡུལ་མིར་བཅས་པ་དང་ཆོས་འདི་ལས་ཕྱི ་རོལ་པའི་དགེ་སྦྱོང་རྣམས་ཀྱི ས་ཀྱང་གཙུག་ཏུ་གུས་ པར་བཀུར་ཞིང་མཆོད་པའི་ཡོ་བྱད་ཀ ྱི་ཁྱད་པར་མཐའ་ཡས་པས་རྟག་ཏུ་མཆོད་པ་དང་བཅས་ཏེ་ཛམྦུའི་གླིང་འདི་དང་ སངས་རྒྱས་ཀ ྱི་ཞིང་ཐམས་ཅད་དང་ལྷ་ཀླུ་ལ་སོགས་པའི་འགྲོ་བའི་གནས་ཐམས་ཅད་དུ་ཡང་ནམ་ཡང་ནུབ་པ་མེད་ པས་གནས་པར་གྱུར་ཅིག་པའོ། ། གཉིས་པ་བཀའ་དྲིན་དྲན་པའི་ཕྱག་གིས་བསྟན་བཅོས་ཀ ྱི་མཐའ་བསྡུ་བ་ནི། གང་གི་དྲིན་ག ྱིས་དགེ་བློ་བྱུང༌། །

འཇམ་པའི་དབྱངས་ལ་ཕྱག་འཚལ་ལོ།།  །། གང་གི་དྲིན་ག ྱི ས་བདག་དར་བ། ། དགེ་བའི་བཤེས་ལའང་བདག་ཕྱག་འཚལ། ། ཞེས་གསུངས་ཏེ། ཡོན་ཏན་ཐམས་ཅད་དགེ་བའི་བཤེས་གཉེན་ལས་བྱུང་བར་སྟོན་པ་དང་བྱས་པ་ཤེས་ཤིང་དྲིན་དུ་ གཟོ་བ་ནི་དམ་པའི་བྱ་བར་སྟོན་པའི་ཕྱིར་དང༌། བདག་གིས་འདི་ལྟ་བུ་ཤེས་སོ་ཞེས་ང་རྒྱལ་མི་མངའ་བ་ཉིད་ཀྱི ས་ དེ་ཐམས་ཅད་དགེ་བའི་བཤེས་གཉེན་གྱི་དྲིན་དུ་མཁྱེན་པས་བསྟན་བཅོས་ཀ ྱི་ཐ་མར་དགེ་བར་ཡང་དགེ་བའི་བཤེས་ གཉེན་ལ་ཆེད་དུ་བརྗོད་པས་བསྔགས་པ་སྟེ། སློབ་དཔོན་ཉིད་ལ་དགེ་བའི་བློ་བྱང་ཆུབ་ཀ ྱི་སེམས་དང་པོར་སྐྱེས་པ་ དང༌། མཐར་དེ་ཁོ་ན་ཉིད་རྟོགས་པའི་བར་ཐམས་ཅད་འཇམ་དཔལ་གྱི ས་བྱིན་ག ྱི ས་བརླབས་པ་ཁོ་ནའི་ཕྱིར་དེ་ཉིད་ལ་ ཕྱག་འཚལ་བ་དང༌། རབ་ཏུ་བྱུང་བ་དང་དགེ་སློང་གི་བསླབ་པ་སོགས་སྟེར་བས་ཐུགས་ཀ ྱི་དགེ་བ་དར་བར་མཛད་པ་ མཁན་པོ་རྒྱལ་བའི་ལྷ་ལ་སོགས་པའི་དགེ་བའི་བཤེས་གཉེན་རྣམས་ལ་ཡང་བཀའ་དྲིན་དྲན་པའི་ཕྱག་མཛད་པའོ། ། བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། བསྔོ་བ་བསྟན་པ་ཞེས་བྱ་བ་སྟེ་ལེའུ་བཅུ་པ་རྣམ་པར་ཕྱེ་བའོ། ། གསུམ་པ་ཐ་མར་དགེ་བ་བསྟན་བཅོས་ཀ ྱི་མཇུག་བསྡུ་བ་ནི། བྱང་ཆུབ་སེམས་དཔའི་སྤྱོད་པ་ལ་འཇུག་པ་སློབ་དཔོན་ཤཱནྟ་དེ་ཝས་མཛད་པ་རྫོགས་སོ། །ཞེས་མཛད་བྱང་དང༌། རྒྱ་ གར་ག ྱི ་མཁན་པོ་སརྦ་ཛྙཱ་དེ་ཝ་སྟེ་ཐམས་ཅད་མཁྱེན་པའི་ལྷ་དང༌། ཞུས་ཆེན་གྱི ་ལོ་ཙཱ་བ་བནྡྷེ་དཔལ་བརྩེགས་ཀ ྱི ས་ ཁ་ཆེའི་དཔེ་དང་བསྟུན་ནས་ཞུས་ཏེ་འདི་ནི་སྤྱི ར་ཆོས་རྒྱལ་ཁྲི་སྲོང་གི་དུས་བསྒྱུར་ནས་ཕྱི ས་མངའ་བདག་ཁྲི་རལ་ག ྱི་ དུས་གསར་བཅད་ཀ ྱི ས་གཏན་ལ་ཕབ་པའོ། ། སླར་པཎ ྜི ་ཏ་དྷརྨ་ཤ ྲི་བྷ་ཏྲ་ཆོས་དཔལ་བཟང་པོ་དང༌། ཞུས་ཆེན་གྱི ་ལོ་ཙཱ་བ་བནྡྷེ་རིན་ཆེན་བཟང་པོ་དང་ཤཱཀྱ་བློ་ གྲོས་ཀ ྱི ས་ཡུལ་དབུས་ཀ ྱི་དཔེ་དང་འགྲེལ་བ་དང་བསྟུན་ཏེ་བསྒྱུར་ལ། ཕྱི ས་བལ་ཡུལ་ག ྱི ་པཎ ྜི ་ཏ་སུ་མ་ཏི་ཀི ུ རྟི་ལེགས་ པའི་བློ་གྲོས་གྲགས་པ་དང༌། རྔོག་ལོ་ཙཱ་བ་བློ་ལྡན་ཤེས་རབ་ཀྱི ས་འགྲེལ་པ་དང་བསྟུན་ནས་བསྒྱུར་བཅོས་པ་སྟེ། དེ་ རེ་རེ་ཞིང་ཡང་རྒྱ་སྐད་ལས་བོད་སྐད་དུ་བསྒྱུར། སྐད་གཉིས་ཅར་དུ་ཕན་ཚུན་བཀླགས་ཏེ་ཞུས་ཆེན་བགྱིས། དེ་ནས་ བཤད་ཉན་གྱི ས་གཏན་ལ་ཕབ་སྟེ་དར་ཞིང་རྒྱས་པར་མཛད་པ་སྟེ་འགྲེལ་པས་ཀྱང་དཔ ྱི ས་ཕ ྱི ན་པར་གཏན་ལ་ཕབ་པ་ ལེགས་པར་གྲུབ་བོ།། །། ཐེག་མཆོག་ཀུན་ལས་དམ་པའི་དམ་པ་བྱང་ཆུབ་སེམས་ཀྱི ་བགྲོད་པ་ཆེ། །རྒྱལ་སྲས་ཀུན་ལས་ཆེས་རབ་རྨད་ བྱུང་ཞི་ལྷའི་ཞབས་ཀྱིས་རྣམ་བཤད་གཞུང༌། །བསྟན་བཅོས་ཀུན་ག ྱི་བླ་མའི་བླ་མ་བྱང་ཆུབ་སྤྱོད་འཇུག་ཕུལ་བྱུང་འདི།

།རྒྱ་བོད་འགྲེལ་བཤད་ཀུན་ལས་རྨད་བྱུང་མཆོག་གི་མཆོག་ཏུ་དེང་འདིར་བཀྲལ། །འདི་ནི་བདག་གི་བློ་གྲོས་མཐུ་མིན་ ཏེ། །ཉིན་བྱེད་མཐུ་ལས་པདྨ་རྣམ་རྒྱས་དང༌། །ནོར་བུའི་མཐུ་ལས་འགྲོ་བའི་ལོངས་སྤྱོད་ལྟར། །འདི་ནི་རྒྱལ་བའི་བྱིན་ བརླབས་མཐུར་ལྟོས་ཤིག །རྨོངས་པའི་མུན་ནག་ལྡང་བ་མེད་པར་བྱེད། །མཁས་རློམ་མེ་ཁྱེར་རྣམས་ཀ ྱི་དྲེགས་པ་ འཇིལ། །ལོག་སྨྲ་མཚན་རྒྱུའི་བྱ་རྣམས་མི་སྨྲར་འགྱུར། །དེ་ཕྱིར་འདི་ནི་ཉིན་བྱེད་ཤར་བ་འདྲ། །རིགས་ཆད་གྱུར་ཀྱང་ དད་པའི་སྤུ་ལོང་གཡོ། །ས ྲིད་པར་ཞེན་རྣམས་སྐྱོ་བའི་གདུང་བ་སྤེལ། །རྒྱལ་སྲས་རྣམས་ཀ ྱི ་བརྩེ་ཆེན་ཆགས་རབ་ བསྐུལ། །དེ་ཕྱིར་འདི་ནི་མ་ལ་ཡ་རླུང་འདྲ། །སྣ་ཚོགས་ལྟ་བའི་མུན་ནག་འཐིབས་པོ་སེལ། །དམན་པར་མོས་པའི་བློ་ཡི་ པདྨ་འཛུམ། །བྱང་ཆུབ་སེམས་ཀྱི ་ཀུ་མུཏ་རྒྱས་པར་བྱེད། །དེ་ཕྱིར་འདི་ནི་ཆ་རྫོགས་ཟླ་བ་འདྲ། །རྒྱལ་བའི་གསུང་རབ་ ཆུ་བོ་མཐའ་དག་འདུས། །སྔོན་མེད་ལེགས་བཤད་ནོར་བུ་བྱེ་བས་གཏམས། །ཟབ་རྒྱས་དོན་ག ྱི་གཏིང་མཐའ་མི་མངོན་ པ། །དེ་ཕྱིར་འདི་ནི་ཆུ་གཏེར་ཆེན་པོ་བཞིན། །གསུང་རབ་མཐའ་དག་ཀུན་གྱི་བང་མཛོད་དེ། །བསྟན་བཅོས་ཀུན་ག ྱི་ གླེགས་བམ་གཅིག་པུ་ཉིད། །ཡང་དག་ལམ་སྟོན་དགེ་བའི་བཤེས་ཀྱི ་མཆོག །ཐར་འདོད་རྣམས་ལ་སྐྱེས་ཀ ྱི ་དམ་པ་ ཡིན། །གྲགས་ལྡན་མཁས་པ་མང་ལ་སྣང་བཞིན་དུ། །བསྐལ་དོན་གྱུར་པའི་དོན་མཆོག་མཐའ་ཡས་རྣམས། །ཕ ྱིན་ཅི་མ་ ལོག་གསལ་བར་གཏན་ལ་ཕབ། །འདི་ལྟའི་ལེགས་བཤད་ཕྱིན་ཆད་འབྱུང་བར་དཀའ། །དེང་དུས་བསྟན་པའི་གཟུགས་ བརྙན་འདི་མཐོང་ན། །དཔྱོད་ལྡན་སྙིང་གི་ཟུང་རྔུ་ལྡང་འགྱུར་མོད། །འོན་ཀྱང་ལེགས་པར་བཤད་པ་འདི་མཐོང་ན། །རྒྱལ་བསྟན་སླར་ཡང་བྱུང་ཞེས་ཡིད་སོས་འགྱུར། །དམ་པའི་ཆོས་ནི་ཀུན་གྱིས་བཀུར་བྱ་ཡིན། །ལེགས་བཤད་གང་ ན་འདུག་ཀྱང་བླང་བར་འོས། །དེ་བས་གྲུབ་མཐའི་ཕྱོགས་ལྷུང་རབ་སྤོངས་ལ། །ཀུན་ག ྱིས་གཞུང་ལུགས་འདི་ལ་འཇུག་ པར་མཛོད། །འཇམ་མགོན་ཞི་བའི་ལྷ་ཡི་བྱིན་བརླབས་ཀ ྱིས། །རང་བྱུང་དམ་པའི་ཆོས་ཀ ྱི་སྒྲ་རུ་ཤར། །བདག་གིས་ ཡི་གེར་བགྱིས་པ་ཙམ་དུ་ཟད། །དེ་ཕྱི ར་ནོངས་པས་གོས་པར་མི་སེམས་སོ། །འདིར་འབད་དགེ་བ་གཟུགས་སུ་གྲུབ་ ན་ནམ་མཁའི་ཁོངས་མི་ཤོང༌། །དེ་ཡི་ཕ་མཐའ་རྒྱལ་ལས་གཞན་གྱི་ཡུལ་མིན་མོད། །དེ་ཉིད་ངེས་པར་དཀོན་མཆོག་ གསུམ་ལ་རབ་ཏུ་དད་པས་དབུལ། །ཀུན་ནས་མཉེས་བྱེད་མཐའ་ཡས་མཆོད་པའི་སྤྲིན་ཚོགས་ཉིད་གྱུར་ཅིག །དགེ་ བ་འདི་དང་དགེ་བ་གཞན། །མ་ལུས་གཅིག་ཏུ་བསྡོམས་བྱས་ནས། །ཐོག་མེད་དུས་ནས་མར་གྱུར་པའི། །སེམས་ཅན་ ཀུན་ལ་སྦ ྱི ན་པར་བག ྱི། །རང་གིས་རང་ཉིད་ངལ་བྱས་པ། །སྡུག་བསྔལ་རྒྱ་མཚོ་རབ་སྐམས་ཏེ། །གཟོད་ནས་དག་པའི་ ཆོས་ཀ ྱི ་དབྱིངས། །ཇི་བཞིན་མངོན་དུ་བྱེད་གྱུར་ཅིག །དེ་ལྟར་མ་རྟོགས་སེམས་ཅན་ལ། །སྙི ང་རྗེའི་རྦ་རླབས་ཆེར་ གཡོ་བས། །ཀུན་ཀྱང་བླ་ན་མེད་པ་ཡི། །ཐེག་པ་ཆེ་འདིར་འཇུག་གྱུར་ཅིག །རྒྱལ་དང་རྒྱལ་བའི་སྲས་ཀུན་ག ྱི ། །སྨོན་ ལམ་ཀུན་ལ་བདག་འཇུག་སྟེ། །དེ་ཀུན་ཐམས་ཅད་བདག་གིས་སྒྲུབ། །ཀུན་གྱི ་ཕ ྲིན་ལས་གཅིག་པུར་ཤོག །ཤཱཀྱའི་ བསྟན་མཆོག་མི་ནུབ་སླར་ཡང་སོས། །གདུལ་བྱའི་རྒྱུད་ལ་རབ་ཏུ་དར་ཞིང་རྒྱས། །བསྟན་པའི་དབྱེན་མེད་མཐུན་ཞིང་ མི་ཕྱེད་པས། །གངས་ཅན་ལྗོངས་འདི་བདེ་ལེགས་ཀྱིས་རྒྱས་ཤོག །གང་ལས་ཡོན་ཏན་ཐམས་ཅད་འབྱུང་བའི་གནས། །དཀོན་མཆོག་ཀུན་ག ྱི ་ངོ་བོར་དབྱེར་མེད་པ། །རིགས་བདག་དཔལ་ལྡན་བླ་མའི་ཞབས་པད་ལ། །བཀའ་དྲིན་དྲན་པས་

རྟག་ཏུ་ཕྱག་འཚལ་ལོ། ། བྱང་ཆུབ་སེམས་དཔའི་སྤྱོད་པ་ལ་འཇུག་པའི་གཞུང་དོན་རྣམ་པར་བཤད་པ་ཐེག་པ་ཆེན་པོའི་ཆོས་ཀ ྱི་རྒྱ་མཚོ་ ཟབ་རྒྱས་མཐའ་ཡས་པའི་སྙི ང་པོ་ཞེས་བྱ་བ་འདི་ནི་གཞུང་བསྡུས་དོན་དུ་བཅིངས། ཚིག་དོན་རགས་པར་བཤད། དཀའ་བའི་གནས་བྱེ་བྲག་ཏུ་ཕྱེ། མེད་དུ་མི་རུང་བའི་སྤྱིའི་དོན་རྣམས་ཀྱང་གཏན་ལ་ཕབ། རྒྱ་བོད་ཀ ྱི ་འགྲེལ་པ་མཐའ་ དག་གི་ཁྱད་པར་ཐ་དད་པ་བརྗོད། གཙོ་བོར་རྒྱལ་བའི་གསུང་རབ་ཆེན་པོ་རྣམས་དང་ཤིང་རྟའི་སྲོལ་གཉིས་ཀྱི ་བསྟན་ བཅོས་ཁོ་ན་དཔང་དུ་བྱས། ཇི་ལྟར་ཉམས་སུ་ལེན་པའི་མན་ངག་གི་ཚུལ་རྒྱུད་ལ་སྦྱོར་བ་ཁོ་ནའི་ཆེད་དུ་རིག་པའི་ གནས་དང༌། སྡེ་སྣོད་དང་རྒྱུད་སྡེའི་ཕྱོགས་ཙམ་འཛིན་པ་དུས་ཀྱི་དབང་གིས་ཆོས་སྨྲ་བའི་རེ་མོས་སུ་སོན་ཞིང་གངས་ ཅན་ག ྱི་དབུས་འགྱུར་ཚལ་ལྷ་ལྡན་གྱི་ལྗོངས་སུ་བྱུང་བ་ཤཱཀྱའི་དགེ་སློང་དུ་ཁས་འཆེ་བ་མི་ཕམ་ཆོས་ཀ ྱི ་རྒྱལ་པོ་དོན་ ཐམས་ཅད་ཡོངས་སུ་གྲུབ་པ་མིང་གཞན་གཙུག་ལག་རྒྱ་མཚོའི་ཕྲེང་བ་ཅན་ག ྱིས་གཞན་ལ་ཕན་པའི་ལྷག་པའི་བསམ་ པ་ཁོ་ནས་གངས་ཅན་ག ྱི་ལྷོའི་ཆ་གྲུབ་པའི་རི་བོ་འཕགས་མའི་སྐུར་ལྷུན་གྱིས་གྲུབ་པའི་བསམ་གཏན་གྱི ་ཁང་བུར་ མགོ་བརྩམས་ཏེ། གངས་ཅན་གྱི་ལྗོངས་འདིར་བཀའ་བརྒྱུད་དུ་གྲགས་པ་ཐམས་ཅད་ཀ ྱི ་ཆུ་རྒྱུན་ག ྱི་འབྱུང་གནས་རི་ བོ་གངས་ཅན་ལྟ་བུར་གྱུར་པ། གདན་ས་ཆེན་པོ་དཔལ་གྲོ་བོ་ལུང་སྲས་མཁར་སྤྲུལ་པའི་ཕོ་བྲང་དུ། རང་ལོ་ང་གསུམ་ པ་མེ་འབྲུག་གི་ལོ་སྟེ་སྤྱི ་ལོ་ ལ་སངས་རྒྱས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་ཆེན་པོ་ལེགས་ པར་གྲུབ་པ་དང་ལྷན་ཅིག་པར་ཐ་སྐར་གྱི་ཟླ་བའི་དཀར་ཚེས་བཅུ་གཉིས་ཀྱི ་སྔ་དྲོ་ལེགས་པར་གྲུབ་པའོ། །སེམས་ཅན་ ཐམས་ཅད་ལ་ཕན་བདེ་རྒྱ་ཆེན་པོ་འབྱུང་ལ་དར་ཞིང་རྒྱས་པར་གྱུར་ཅིག ། སྭསྟི། ཕན་བདེ་ཀུན་གྱི ་འབྱུང་གནས་ཟླ་མེད་པ། །རྐང་གཉིས་གཙོ་བོ་ཐུབ་དབང་གང་དེ་དང༌། །དེ་ཡི་བསྟན་པ་ ལུང་རྟོགས་དམ་པའི་ཆོས། །ཇི་བཞིན་ཐུགས་ལ་བསྐྲུན་མཛད་དགེ་འདུན་སྟེ། །སྐྱབས་གནས་དཀོན་མཆོག་གསུམ་ ལ་ཕྱག་བག ྱི འོ། །སྣ་ཚོགས་པདྨ་རི་བོང་འཛིན་པའི་སྟེང༌། །གཞོན་ནུའི་ཚུལ་འཛིན་རིན་ཆེན་རྒྱན་གྱི ས་སྤྲས། །ཐུགས་ རྗེའི་འོད་ཀ ྱི ས་འགྲོ་བའི་བློ་མུན་རྣམས། །སེལ་མཛད་འཇམ་པའི་མགོན་ལ་ཕྱག་འཚལ་ལོ། །གང་གི་ཏིང་འཛིན་གཅིག་ གི་རྣམ་འཕྲུལ་གྱི ས། །འགྲོ་ཀུན་བྱམས་པ་ཆེ་ལ་འགོད་མཛད་ཅིང༌། །རྒྱལ་བའི་རྒྱལ་ཚབ་དམ་པར་འཚོ་གཞེས་པ། །རྒྱལ་སྲས་མ་ཕམ་པ་དེར་ཕྱག་བག ྱི འོ། །ཐེག་པ་མཆོག་གི་ཤིང་རྟའི་སྲོལ་བཟུང་ནས། །བསྟན་པ་ཆེས་ཆེར་གསལ་ བར་མཛད་པ་ཡི། །རྒྱལ་བས་ལུང་བསྟན་འགྲོ་བའི་བཤེས་གཅིག་པོ། །འཕགས་མཆོག་ཀླུ་སྒྲུབ་ས ྙི ང་པོ་ལ་ཕྱག་འཚལ། །ཐུབ་དབང་རྣམས་ཀ ྱི་བསྟན་པ་དམ་པའི་ཆོས། །ཇི་སྙེད་མཁྱེན་པའི་མངའ་བདག་འདྲེན་མཆོག་གང༌། །ཐར་པའི་ལམ་ སྟོན་འགྲོ་རྣམས་སྒྲོལ་མཛད་པ། །ཀུན་མཁྱེན་ཆེན་པོ་ཞི་བའི་ལྷ་ལ་འདུད། །ཆོས་ཀུན་ཇི་བཞིན་གཟིགས་པའི་མཁྱེན་ པ་ཅན། །འགྲོ་བ་བུ་ལྟར་སྐྱོབ་པའི་བརྩེ་བ་ཅན། །ཐར་འདོད་རེ་བ་སྐོང་བའི་ནུས་པ་ཅན། །འགྲོ་བའི་མགོན་པོ་ཞི་བའི་ ལྷ་ལ་འདུད། །གྲངས་མེད་བསྐལ་པ་རྒྱ་མཚོའི་སྔོན་རོལ་ནས། །བྱང་ཆུབ་མཆོག་གི་གོ་འཕང་བརྙེས་གྱུར་ཀྱང༌། །སླར་ ཡང་ས ྙིགས་མའི་འགྲོ་ལ་བརྩེར་དགོངས་ཏེ། །རྒྱལ་སྲས་སེམས་དཔའི་ཚུལ་འཛིན་དེ་ལ་འདུད། །ཆོས་ཀ ྱི ་རྒྱལ་པོ་འགྲོ་

བ་ཀུན་ག ྱི་སྐྱབས་གནས་དཔུང་གཉེན་གཅིག་པུ་པ། །དོན་གཉིས་ཡོངས་སུ་གྲུབ་པས་ཤཱཀྱའི་རྒྱལ་པོ་ཇི་ལྟ་ཇི་བཞིན་ དུ། མཐའ་ཡས་འགྲོ་བའི་ཚོགས་ལ་ཟབ་མོའི་ཆོས་ཀ ྱི་ཆར་ཆེན་འབེབས་མཁས་པ། བདག་སོགས་འགྲོ་བའི་སྐྱབས་ གཅིག་གཙུག་ལག་རྒྱ་མཚོའི་ཕྲེང་བ་འཛིན་དེར་འདུད། །ཆོས་ཀུན་སྒྲིབ་བྲལ་མཁྱེན་པའི་མཁྱེན་པ་ནམ་མཁའ་ལྟ་བུ་ ཡངས། །དམིགས་མེད་འགྲོ་ལ་བརྩེ་བའི་བརྩེ་བ་ཆུ་གཏེར་ལྟ་བུར་རྒྱས། །འགྲོ་ཀུན་ས ྨི ན་གྲོལ་སར་འགོད་ས་བཅུའི་ བྱང་ཆུབ་སེམས་དཔའ་ཆེ། །ལྷ་མི་ཀུན་གྱི་བླ་མའི་བླ་མ་རྒྱལ་སྲས་ཐུ་བོ་ཁྱོད་ལ་འདུད། །མཁས་མཆོག་ཁྱོད་ཀྱི ་བསྟན་ བཅོས་བསྟན་པའི་ཉིང་ཁུ་ཕྱུང་བ་གང༌། །རིན་ཆེན་བྱང་ཆུབ་སེམས་ཀྱི་འབྱུང་གནས་གཅིག་པུ་ཟླ་མེད་པ། །ཐུབ་བསྟན་ ཉིན་མོར་བྱེད་པའི་སྣང་བ་འདི་ལྟ་བྱུང་བ་དང༌། ། བཤེས་གཉེན་དམ་པའི་ཚོགས་རྣམས་མཆོག་གི་བདེ་བས་ཚིམ་པར་གྱུར། །དེས་ན་དུས་གསུམ་རྒྱལ་བ་མ་ ལུས་པའི། །རྣམ་འཕྲུལ་ཛམྦུ་གླིང་གི་སྐྱེས་ཆེན་མཆོག །ཞི་བའི་ལྷ་དང་མཁས་མཆོག་བླ་མ་ཡི། །བཞེད་གཞུང་རྒྱས་ པར་འགྲེལ་དང་བཅས་པ་འདི། །རྒྱལ་བསྟན་མི་ནུབ་སླར་ཡང་འཕེལ་བ་དང༌། །རྒྱལ་སྲས་སེམས་དཔའི་པད་ཚལ་ རྒྱས་ཕ ྱི ར་དང༌། །རྒྱས་འགྲེལ་འདི་ཡང་མང་དུ་སྤེལ་བྱའི་ཕྱིར། །རྒྱལ་བའི་ཐུགས་རྗེ་བྱིན་རླབས་ལ་བརྟེན་ནས། །མི་ ཟད་ཡི་གེའི་གཟུགས་སུ་བགྱིས་པ་ཡིན། །གང་འདི་ཉེས་པའི་དྲི་མས་རྣམ་དབེན་ཡང༌། །ཡི་གེའི་ལམ་ལས་དྲངས་པར་ གྱུར་པའི་ཕྱིར།། དེ་ཡི་ཆད་ལྷག་ནོར་འཁྲུལ་སེལ་བ་སོགས། །རྗེ་བཙུན་དམ་པའི་སྤྱན་རས་ཀ ྱིས་བཙས་ཤིང༌། །བདག་ གིས་ཕྱག་གཡོག་དོ་དམ་བག ྱི ས་པ་ལགས། ། སྨོན་པ་རྣམ་པར་དག་པས་གཞི་བཟུང་སྟེ། །འཇུག་པ་མཆོག་གིས་གནས་འདིར་འབད་པ་ལ། །ཐོག་མར་རྗེ་ བཙུན་དམ་པས་བྱིན་ག ྱི ས་བརླབས། །ཡི་དམ་ཆོས་སྐྱོངས་ཚོགས་ཀྱིས་བར་ཆད་བསལ། །དེ་ཡི་འབྲས་བུ་དེང་འདིར་ མངོན་དུ་གྱུར། །ཁྱད་པར་མཚུངས་མེད་བླ་མའི་ཐུགས་ཀྱི་སྲས་མཆོག་སྤྱན་སྔ་བ། །འཇམ་དཔལ་དབྱངས་དང་དབྱེར་ མེད་མཁྱེན་པའི་རྒྱ་མཚོ་ཟབ་པ་ཅན། །བདག་སོགས་རྣམས་ཀ ྱི་བཤེས་གཉེན་གང་དེས་དུས་རྣམས་ཐམས་ཅད་དུ། །བཀའ་དྲིན་ཆེས་ཆེར་བསྩལ་བའི་མཐུ་ལས་དེང་འདིར་ཚར་ཕྱི ན་ཏོ། །ཚོགས་གཉིས་ལྷུན་པོའི་དཔལ་གྱི ས་མངོན་ མཐོ་ཞིང༌། །དགེ་ལེགས་བྱེ་བའི་སྤྲི ན་ག ྱི ས་རབ་སྟུག་པ། །ལྷོ་རྒྱུད་བྱ་ཡུལ་དཔོན་ས་སྐུ་མཆེད་ཀྱིས། །རིག་བྱེད་མཁན་ ག ྱི ་རྫོང་བཀོད་ཐམས་ཅད་གནང༌། །གང་གི་མཁྱེན་པས་རྗེ་བཙུན་དམ་པ་ཡི། །ཐུགས་ཀྱི་པདྨ་འཛུམ་པར་བྱེད་པ་པོ། །ཆོས་ཀ ྱི་སྤྱན་ལྡན་བྱམས་པ་དོན་གྲུབ་པ། །སྐུ་མཆེད་གཉིས་ཀྱི ས་བཟོ་བོའི་དོ་དམ་སོགས། །འདི་ཡི་ཕྱོགས་སུ་མཛད་ བཟང་གྲངས་ལས་འདས། །མདོར་ན་བསྟན་པའི་སྦྱིན་བདག་རྒྱལ་མཁར་ནས། །བྱང་ཆུབ་སེམས་མ་བསོད་ནམས་ རྒྱལ་མོ་ནི། །སྲས་བཅས་རྣམས་ཀ ྱིས་ཐུགས་བསམ་དག་པ་ཡིས། །འདི་ཉིད་པར་དུ་སྒྲུབ་པའི་སྦྱིན་བདག་མཛད། ། ཡིག་རིས་ཟློས་གར་བསྒྱུར་བར་བྱེད་པ་པོ། །རྒྱལ་བའི་སྲས་ཀ ྱི་སྤྱོད་ཚུལ་ལ་གནས་པ། །གངས་ཅན་གཡོ་རུའི་ རྒྱུད་དུ་བྱུང་བ་ཡི། །ཚེ་དབང་བརྟན་པ་ཞེས་བྱ་གང་དེའོ། །བརྐོས་ཀ ྱི་རིག་བྱེད་རྒྱ་མཚོའི་མཐར་སོན་པ། །ཚེ་བཀྲས་ དར་པོ་ལ་སོགས་མཁས་པ་ཆེ། །བཅུ་ཕྲག་གཅིག་གིས་དབྱར་ལོ་བཞི་ཡི་བར། །ཐུགས་བསམས་རྣམ་པར་དག་པས་

པར་དུ་བསྒྲུབས། །གནས་འདིར་ལག་བདེ་པ་ཡི་ཚོགས་རྣམས་ཀྱིས། །ལུས་སེམས་ངལ་བར་གྱུར་ཀྱང་བཟོད་བྱས་ ཏེ། །ཐམས་ཅད་ཆོས་དང་མཐུན་པར་མཛད་བྱུང་བ། །གང་དེ་དོན་ཅན་ཡིན་ནོ་ཤེས་ལྡན་དག །འདིར་འབད་དགེ་བ་ མཁའ་ལྟར་མཐའ་ཡས་དེས། །མཉམ་མེད་ཤཱཀྱའི་རྒྱལ་པོའི་བསྟན་པ་མཆོག །ལུང་དང་རྟོགས་པའི་བདག་ཉིད་ཅན་ འདི་ཉིད། །ཇི་སྲིད་བསྐལ་པའི་བར་དུ་གནས་གྱུར་ཅིག །དེ་ཉིད་འཛིན་དང་སྐྱོང་བར་བྱེད་པ་ཡི། །སྐྱེས་ཆེན་དམ་པ་ ཇི་སྙེད་ཐམས་ཅད་དང༌། །ཁྱད་པར་རྗེ་བཙུན་དཔལ་ལྡན་བླ་མ་ཡི། །ཞབས་པད་འགྲོ་བའི་གཙུག་ཏུ་བརྟན་པར་ཤོག །བསླབ་གསུམ་རྣམ་པར་དག་པས་ལེགས་སྤྲས་ཤིང༌། །རིག་གྲོལ་གཉིས་དང་ལྡན་པའི་དགེ་འདུན་གྱི ས། །སྟོང་གསུམ་ མི་མཇེད་འཇིག་རྟེན་ཁམས་འདི་ནི། །ཐམས་ཅད་གང་ཞིང་བསྟན་པ་འཕེལ་བར་ཤོག །བདག་གི་ཕ་མས་གཙོས་པའི་ སེམས་ཅན་རྣམས། །བསོད་ནམས་ཡེ་ཤེས་ཚོགས་གཉིས་མཐར་ཕྱིན་ཏེ། །རྒྱལ་བའི་གོ་འཕང་མྱུར་དུ་འཐོབ་པ་དང༌། །འགྲོ་ཀུན་སྒྲོལ་བའི་མཐུ་དང་ལྡན་པར་ཤོག །བདག་སོགས་འཁོར་བའི་སེམས་ཅན་ཐམས་ཅད་ཀྱང༌། །ར ྨི་ལམ་ཙམ་ ག ྱི་ཚེ་འདིའི་སྣང་བ་ལ། །ཞེན་ཞིང་ཆགས་ནས་ཉེས་ལྟུང་མི་གསོག་པར། །ཅི་བྱེད་དམ་པའི་ལམ་དུ་འགྲོ་བར་ཤོག །ཕ་ མའི་རང་བཞིན་འགྲོ་བའི་དོན་ག ྱི ་ཕ ྱི ར། །བྱང་ཆུབ་བླ་མེད་སྒྲུབ་པ་མ་གཏོགས་པ། །རང་ཉིད་ཞི་བདེ་དོན་དུ་གཉེར་བའི་ བློ། །ར ྨི་ལམ་དུ་ཡང་འབྱུང་བར་མ་གྱུར་ཅིག །སྐྱེ་བ་འདི་ནས་ཚེ་རབས་ཐམས་ཅད་དུ། །གང་ནས་གང་དུ་སྐྱེ་བར་འགྱུར་ ན་ཡང༌། །དལ་འབྱོར་གཉིས་ལྡན་རྟེན་མཆོག་འཐོབ་པ་དང༌། །རྗེ་བཙུན་དམ་པ་ཁྱེད་ཀ ྱི ས་རྗེས་འཛིན་ཤོག །ཁྱོད་ཞལ་ མངོན་སུམ་ལྟ་བའི་སྐལ་ལྡན་ཞིང༌། །ཁྱོད་གསུང་ཉན་པའི་གདུལ་བྱར་གྱུར་ལགས་མོད། །འདི་དུས་ཚེ་འདིའི་སྣང་བས་ མི་སླུ་བར། །དམ་ཆོས་གཤའ་མ་སྙིང་ནས་ནུས་པར་ཤོག །སངས་རྒྱས་ཀུན་ག ྱི ་ངོ་བོ་བླ་མ་ལ། །བཟོད་གླགས་མེད་ པའི་དད་པ་བརྟན་པ་དང༌། །དེ་ཉིད་དང་ནས་རང་སེམས་ཆོས་ཀ ྱི ་སྐུ། །མངོན་སུམ་རང་ཞལ་རང་གིས་མཇལ་བར་ཤོག །གྲོང་ཡུལ་ལ་སོགས་ཆགས་སྡང་འབྱུང་གནས་བོར། །གོང་མའི་བཞུགས་གནས་དབེན་པའི་རི་ཁྲོད་དུ། །མི་དགེའི་ བཤེས་གཉེན་དེ་དག་མི་འབྱུང་ཞིང༌། ། བསམ་གཏན་ཏིང་འཛིན་གོང་དུ་སྤེལ་བར་ཤོག །རྙེད་པས་བསྒྲུབས་པའི་རྙེད་པའི་ཚོགས་རྣམས་དང༌། །ལོག་ པའི་འཚོ་བ་ཐམས་ཅད་ཡོངས་སྤངས་ཏེ། །ཆོག་ཤེས་ནོར་བུའི་དཀོར་མཛོད་ལ་བརྟེན་ནས། །བྱང་ཆུབ་སྒྲུབ་ལ་བར་ ཆད་མེད་པར་ཤོག །རིགས་དྲུག་སེམས་ཅན་ཕ་མའི་འཁོར་ལོ་ལ། །ཆགས་སྡང་ཉེ་རིང་ལ་སོགས་མི་བྱེད་པར། །མཉམ་ཉིད་བྱང་ཆུབ་སེམས་མཆོག་སྐྱེ་བ་དང༌། །ཀུན་བཟང་སྨོན་ལམ་ཐམས་ཅད་འགྲུབ་པར་ཤོག །བདག་ལ་གནོད་ ཅིང་སྡང་བར་བྱེད་པ་རྣམས། །ཞེ་སྡང་དྲག་པོས་བསྐུལ་བས་དབང་མེད་ཅིང༌། །རང་ལ་བཟོད་པའི་བཤེས་གཉེན་ཡིན་ པས་ན། །དེ་ལ་ལྷག་པར་བརྩེ་བ་འཕེལ་བར་ཤོག །བདག་ལ་བྱམས་ཤིང་ངེས་པར་བྱེད་རྣམས་ཀྱང༌། །རྣམ་དཀར་ལས་ ཀ ྱི ་འབྲེལ་པ་ཟབ་པས་ན། །དེ་དག་རྒྱུ་དེ་ཉིད་ལ་བརྟེན་ནས་སུ། །བླ་མེད་བྱང་ཆུབ་མྱུར་དུ་འཐོབ་པར་ཤོག །མདོར་ན་ བདག་གཞན་སེམས་ཅན་ཐམས་ཅད་ཀུན། །ཆོས་ཀ ྱི་རྩ་བ་རྒྱུ་འབྲས་སྲོག་བཞིན་སྲུང༌། །དེ་ཡི་ངང་ནས་ས་ལམ་རིམ་ རྫོགས་ཏེ། །དལ་འབྱོར་དོན་ལྡན་ཉིད་དུ་འགྱུར་བར་ཤོག །དེ་ལྟའི་དགེ་བ་མ་ལུས་གཅིག་བསྡོམས་པའི། །མཐུ་ནུས་

བྱིན་ག ྱི ས་བརླབས་ཀ ྱི་བྱེད་པའི་མཐུས། །ས་སྐྱོང་བསྟན་འཛིན་རྒྱལ་པོ་གང་དེ་ཡི། །ཐུགས་དགོངས་ཐམས་ཅད་དེང་ འདིར་རྫོགས་གྱུར་ཅིག །དེ་ཡི་ཐུགས་རྒྱུད་དག་པའི་དབྱིངས་དེ་ལ། །ཉེས་ལྟུང་སོགས་ཀ ྱི ་གོས་པར་མི་འགྱུར་ཡང༌། །གློ་བུར་དྲི་མས་གལ་ཏེ་བསྒྲིབས་ས ྲི ད་ན། ། བདག་གི་དགེ་བའི་རྩ་བ་འདི་ཡི་མཐུས། །མུན་པའི་ཀློང་དུ་ཉི་མ་ཤར་བ་ལྟར། །སྐད་ཅིག་ཙམ་གྱིས་བྱང་ཞིང་ དག་གྱུར་ཅིག །ཚོགས་གཉིས་རྫོགས་ཤིང་སྒྲིབ་པ་ཀུན་བྱང་སྟེ། །རྒྱལ་སྲས་སྤྱོད་པ་དཔག་ཏུ་མེད་པ་ཡིས། །ཕ་རོལ་ ཕ ྱི ན་པ་ཐམས་ཅད་རབ་བགྲོད་དེ། །མྱུར་དུ་བྱང་ཆུབ་མཆོག་ལ་རེག་གྱུར་ཅིག །མདོར་ན་འདིར་འབད་དགེ་བ་མཐའ་ ཡས་མོད། །དེ་ཀུན་བདག་འབྲས་བསྔོ་ཚུལ་མི་ཤེས་པས། །དུས་གསུམ་རྒྱལ་བས་ཇི་ལྟར་བསྔོས་པ་བཞིན། །བདག་ ཀྱང་དེ་ལྟར་ཡོངས་སུ་བསྔོ་བར་བག ྱི། །གནས་སྐབས་ཕྱོགས་བཅུའི་འཇིག་རྟེན་ཁམས་ཀུན་དུ། །ཆར་ཆུ་དུས་འབབ་ ལོ་ཕྱུགས་རྟག་ཏུ་ལེགས། །ནད་མཚོན་མུ་གེའི་ཚོགས་རྣམས་ཀུན་ཞི་ནས། །རྫོགས་ལྡན་བཞིན་དུ་འཇིག་རྟེན་དར་བར་ ཤོག །དཀོན་མཆོག་རྒྱ་མཚོ་ཀུན་གྱི་བྱིན་རླབས་དང༌། །བདག་གི་ལྷག་བསམ་དག་པའི་དགེ་བའི་མཐུས། །འཇིག་རྟེན་ འཇིག་རྟེན་འདས་པའི་བཀྲ་ཤིས་ཀུན། །དེང་འདིར་ཐོགས་པ་མེད་པར་འབྱུང་གྱུར་ཅིག །སྦྱི ན་བདག་རྣམས་ཀ ྱི ་འགལ་ རྐྱེན་ཀུན་ཞི་ཞིང༌། །མཐུན་རྐྱེན་ཐམས་ཅད་ཆོས་དང་མི་འགལ་བར། །ཡར་ངོ་འི་ཟླ་ལྟར་འཕེལ་ཞིང་རྒྱས་པ་དང༌། །བཀྲ་ཤིས་བདེ་ལེགས་ཕུན་སུམ་ཚོགས་པར་ཤོག །ཉིན་མོ་བདེ་ལེགས་མཚན་བདེ་ལེགས། །ཉི་མའི་གུང་ལ་བདེ་ ལེགས་ཤིང༌། །ཉིན་མཚན་རྟག་ཏུ་བདེ་ལེགས་པ། །དཀོན་མཆོག་གསུམ་ག ྱི ་བཀྲ་ཤིས་ཤོག ། བྱང་ཆུབ་སེམས་དཔའི་སྤྱོད་པ་ལ་འཇུག་པའི་བསྟན་བཅོས་ཀ ྱི་རྣམ་པར་བཤད་པ་ཟབ་རྒྱས་མཐའ་ཡས་པའི་ ས ྙི ང་པོ་ཕྱུང་བ་ཞེས་བྱ་བ། རྗེ་བཙུན་དཔལ་ལྡན་བླ་མ་དམ་པའི་ཞལ་སྔ་ནས་བསྩལ་བ་འདི་ཉིད་བདག་ཤཱཀྱའི་དགེ་སློང་ ཆོས་རྒྱལ་བསྟན་པ་རབ་རྒྱས་ཀ ྱི ས་དོ་དམ་ཆེད་གཉེར་དུ་བགྱིས་ཏེ་བསྟན་པ་དང་སེམས་ཅན་ལ་ཕན་པ་རྒྱ་ཆེན་པོ་ འབྱུང་བའི་སླད་དུ་འཕགས་པའི་ཡུལ་ན་དོན་གྲུབ་ཅེས་བྱ་བ་ཉི་འོག་པའི་རྩི ས་ལུགས་ལས་ས་མོ་ལུག་གི་ལོར་གྲགས་ པ་དེའི་དབྱར་ལོ་ནས་པར་ག ྱི ་དབུ་བརྩམས་སྟེ་རྔ་ཆེན་ཞེས་གྲགས་པ་ཆུ་ཕོ་ཁ ྱི ་ལོའི་དབྱར་ནང་དུ་བཀའ་བརྒྱུད་ཀྱི ་ཆུ་ བོ་ཇི་སྙེད་པའི་འབྱུང་གནས་རྗེ་བཙུན་མར་པ་ཉིད་ཀྱི་གདན་ས་ཆེན་པོ་ལྷོ་གནས་མཆོག་དཔལ་ག ྱི ་གྲོ་བོ་ལུང་སྲས་ མཁར་སྤྲུལ་པའི་ཕོ་བྲང་སངས་རྒྱས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་དཔལ་ཀརྨ་རིག་འཛིན་གྲུབ་ མཆོག་སྡེར་པར་དུ་གྲུབ་པར་བག ྱི ས་པའོ། །བཀྲ་ཤིས་དཔལ་འབར་འཛམ་གླིང་རྒྱན་དུ་ཤོག ། ན་མོ་བུདྡྷཱ་ཡ། ན་མོ་དྷརྨཱ་ཡ། ན་མཿ སངྒཱ་ཡ། ཨོཾ་ཡེ་དྷརྨཱ་ཧེཏུ་པྲ་བྷཝཱ་ཧེ་ཏུནྟེ་ཥཱནྟ་ཐཱ་ག་ཏོ་ཧྱ་བ་དཏྲ། ཏེ་ཥཱཉྩ་ཡོ་ ནི་རོ་དྷ་ཨེ་ཝཾ་བཱདཱི་མཧཱ་ཤྲམ་ཎ་ཡེ་སྭཱཧཱ། །མཾག་ལཾབྷ་ཝནྟུ།། །།






